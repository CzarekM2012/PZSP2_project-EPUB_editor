<?xml version='1.0' encoding='utf-8'?>
<!DOCTYPE html>
<html xmlns="http://www.w3.org/1999/xhtml">
  <head>
    <link rel="stylesheet" href="style.css" type="text/css"/>
    <meta http-equiv="Content-Type" content="text/html; charset=utf-8"/>
    <title>WolneLektury.pl</title>
  </head>
  <body>
    <div id="book-text"><h2 class="h3">Kochajmy się</h2>



<div class="note">
<p class="paragraph">Ostatnia uczta staropolska — Arcy-serwis — Objaśnienie jego figur — Jego ruchy — Dąbrowski udarowany — Jeszcze o Scyzoryku — Kniaziewicz udarowany — Pierwszy akt urzędowy Tadeusza przy objęciu dziedzictwa — Uwagi Gerwazego — Koncert nad koncertami — Polonez — Kochajmy się.</p>


</div>
<div class="stanza"><div class="verse" style="margin-left: 1em">Na koniec z trzaskiem sali drzwi na wściąż otwarto. </div><div class="verse">Wchodzi pan Wojski w czapce i z głową zadartą, </div><div class="verse">Nie wita się i miejsca za stołem nie bierze: </div><div class="verse">Bo Wojski występuje w nowym charakterze </div><div class="verse">Marszałka dworu. Laskę ma na znak urzędu </div><div class="verse">I tą laską z kolei jako mistrz obrzędu, </div><div class="verse">Wskazuje wszystkim miejsca i gości usadza. </div><div class="verse">Naprzód, jako najpierwsza województwa władza, </div><div class="verse">Podkomorzy-Marszałek wziął miejsce zaszczytne: </div><div class="verse">Ze słoniowym poręczem krzesło aksamitne; </div><div class="verse">Obok na prawej stronie jenerał Dąbrowski, </div><div class="verse">Na lewej siadł Kniaziewicz, Pac i Małachowski; </div><div class="verse">Śród nich Podkomorzyna, dalej inne panie, </div><div class="verse">Oficerowie, pany, szlachta i ziemianie, </div><div class="verse">Mężczyźni i kobiety, na przemian po parze, </div><div class="verse">Usiadają porządkiem, gdzie Wojski ukaże. </div></div><div class="stanza-spacer"> </div>


<div class="stanza"><div class="verse" style="margin-left: 1em">Pan Sędzia, skłoniwszy się, opuścił biesiadę. </div><div class="verse">On na dziedzińcu włościan traktował gromadę; </div><div class="verse">Zebrawszy ich za stołem na dwa staje<a class="anchor" href="annotations.xhtml#annotation-547" id="anchor-547"><sup>547</sup></a> długim, </div><div class="verse">Sam siadł na jednym końcu, a pleban na drugim. </div><div class="verse">Tadeusz i Zofia do stołu nie siedli; </div><div class="verse">Zajęci częstowaniem włościan, chodząc jedli. </div><div class="verse">Starożytny był zwyczaj, iż dziedzice nowi </div><div class="verse">Na pierwszej uczcie sami służyli ludowi. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tymczasem goście, potraw czekający w sali, </div><div class="verse">Z zadziwieniem na wielki serwis poglądali, </div><div class="verse">Którego równie drogi kruszec jak robota. </div><div class="verse">Jest podanie, że książę Radziwiłł-Sierota<a class="anchor" href="annotations.xhtml#annotation-548" id="anchor-548"><sup>548</sup></a> </div><div class="verse">Kazał ten sprzęt na urząd w Wenecyi zrobić </div><div class="verse">I wedle własnych planów po polsku ozdobić. </div><div class="verse">Serwis potem zabrany czasu wojny szwedzkiéj </div><div class="verse">Przeszedł, nie wiedzieć jaką drogą, w dom szlachecki; </div><div class="verse">Dziś ze skarbca dobyty zajął środek stoła </div><div class="verse">Ogromnym kręgiem, na kształt karetnego koła. </div></div><div class="stanza-spacer"> </div>


<div class="stanza"><div class="verse" style="margin-left: 1em">Serwis ten był nalany ode dna po brzegi </div><div class="verse">Piankami i cukrami białymi jak śniegi: </div><div class="verse">Udawał przewybornie krajobraz zimowy. </div><div class="verse">W środku czerniał ogromny bór konfiturowy, </div><div class="verse">Stronami domy, niby wioski i zaścianki, </div><div class="verse">Okryte zamiast śronu cukrowymi pianki; </div><div class="verse">Na krawędziach naczynia stoją dla ozdoby </div><div class="verse">Niewielkie z porcelany wydęte osoby </div><div class="verse">W polskich strojach: jakoby aktory na scenie, </div><div class="verse">Zdawały się przedstawiać jakoweś zdarzenie; </div><div class="verse">Gest ich sztucznie wydany, farby osobliwe, </div><div class="verse">Tylko głosu im braknie, zresztą gdyby żywe. </div></div><div class="stanza-spacer"> </div>


<div class="stanza"><div class="verse" style="margin-left: 1em">Cóż przedstawiają? goście pytali ciekawi. </div><div class="verse">Za czym Wojski podnosi laskę i tak prawi: </div><div class="verse">(Tymczasem podawano wódkę przed jedzeniem) </div><div class="verse">«Za mych wielce mościwych panów pozwoleniem: </div><div class="verse">Te persony, których tu widzicie bez liku, </div><div class="verse">Przedstawiają polskiego historię sejmiku, </div><div class="verse">Narady, wotowanie<a class="anchor" href="annotations.xhtml#annotation-549" id="anchor-549"><sup>549</sup></a>, tryumfy i waśnie; </div><div class="verse">Sam tę scenę odgadłem i państwu objaśnię. </div></div><div class="stanza-spacer"> </div>


<div class="stanza"><div class="verse" style="margin-left: 1em">Oto na prawo widać liczne szlachty grono: </div><div class="verse">Pewnie ich przed sejmikiem na ucztę sproszono. </div><div class="verse">Czeka nakryty stolik; nikt gości nie sadza, </div><div class="verse">Stoją kupkami, każda kupka się naradza. </div><div class="verse">Patrzcie, iż w każdej kupce stoi w środku człowiek, </div><div class="verse">Z którego ust otwartych, z podniesionych powiek, </div><div class="verse">Rąk niespokojnych, widać: mówca — coś tłumaczy, </div><div class="verse">I palcem eksplikuje, i na dłoni znaczy. </div><div class="verse">Ci mówcy zalecają swoich kandydatów;  </div><div class="verse">Z różnym skutkiem, jak widać z miny szlachty bratów. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Wprawdzie tam, w drugiej kupie, szlachta pilnie słucha. </div><div class="verse">Ten ręce za pas zatknął i przyłożył ucha, </div><div class="verse">Ów dłoń przy uchu trzyma i milczkiem wąs kręci, </div><div class="verse">Zapewne słowa zbiera i niże<a class="anchor" href="annotations.xhtml#annotation-550" id="anchor-550"><sup>550</sup></a> w pamięci; </div><div class="verse">Cieszy się mówca widząc, że są nawróceni, </div><div class="verse">Gładzi kieszeń, bo kreski ich już ma w kieszeni. </div></div><div class="stanza-spacer"> </div>


<div class="stanza"><div class="verse" style="margin-left: 1em">Lecz za to w trzecim gronie dzieje się inaczej: </div><div class="verse">Tu mówca musi łowić za pasy słuchaczy. </div><div class="verse">Patrzcie, wyrywają się i cofają uszy; </div><div class="verse">Patrzcie, jako ten słuchacz od gniewu się puszy, </div><div class="verse">Wzniósł ręce, grozi mówcy, usta mu zatyka, </div><div class="verse">Pewnie słyszał pochwały swego przeciwnika; </div><div class="verse">Ten drugi, pochyliwszy czoło na kształt byka, </div><div class="verse">Powiedziałbyś, że mówcę pochwyci na rogi; </div><div class="verse">Ci biorą się do szabel, tamci poszli w nogi. </div></div><div class="stanza-spacer"> </div>


<div class="stanza"><div class="verse" style="margin-left: 1em">Jeden między kupkami szlachcic cichy stoi. </div><div class="verse">Widać, że człek bezstronny; waha się i boi; </div><div class="verse">Za kim dać kreskę? nie wie, i sam z sobą w walce, </div><div class="verse">Pyta losu, wzniósł ręce, wytknął wielkie palce, </div><div class="verse">Zmrużył oczy, paznokciem do paznokcia mierzy: </div><div class="verse">Widać, że kreskę swoją kabale powierzy; </div><div class="verse">Jeśli palce trafią się, da afirmatywę, </div><div class="verse">A jeżeli się chybią, rzuci negatywę. </div></div><div class="stanza-spacer"> </div>


<div class="stanza"><div class="verse" style="margin-left: 1em">Na lewej druga scena; refektarz klasztoru </div><div class="verse">Obrócony na salę szlacheckiego zboru. </div><div class="verse">Starsi rzędem na ławach siedzą, młodzi stają </div><div class="verse">I ciekawi przez głowy w środek zaglądają; </div><div class="verse">W środku marszałek stoi, wazon w ręku trzyma, </div><div class="verse">Liczy gałki, szlachta je pożera oczyma, </div><div class="verse">Właśnie wstrząsnął ostatnią; woźni ręce wznoszą </div><div class="verse">I imię obranego urzędnika głoszą. </div></div><div class="stanza-spacer"> </div>


<div class="stanza"><div class="verse" style="margin-left: 1em">Jeden szlachcic na zgodę powszechną nie zważa. </div><div class="verse">Patrz, wytknął głowę oknem z kuchni refektarza; </div><div class="verse">Patrz, jak oczy wytrzeszczył, jak pogląda śmiało, </div><div class="verse">Usta otworzył, jakby chciał zjeść izbę całą; </div><div class="verse">Łatwo zgadnąć, że szlachcic ten zawołał: »Veto!« </div><div class="verse">Patrzcie, jak za tą nagłą do kłótni podnietą, </div><div class="verse">Tłoczy się do drzwi ciżba, pewnie idą w kuchnię; </div><div class="verse">Dostali szable<a class="anchor" href="annotations.xhtml#annotation-551" id="anchor-551"><sup>551</sup></a>, pewnie krwawy bój wybuchnie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Lecz tam na korytarzu, Państwo uważacie </div><div class="verse">Tego starego księdza, co idzie w ornacie: </div><div class="verse">To przeor; Sanktissimum z ołtarza wynosi, </div><div class="verse">A chłopiec w komży dzwoni i na ustęp prosi. </div><div class="verse">Szlachta wnet szable chowa, żegna się i klęka, </div><div class="verse">A ksiądz tam się obraca, gdzie jeszcze broń szczęka. </div><div class="verse">Skoro przyjdzie, wnet wszystkich uciszy i zgodzi. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Ach! wy nie pamiętacie tego Państwo młodzi! </div><div class="verse">Jak wśród naszej burzliwej szlachty samowładnej, </div><div class="verse">Zbrojnej, nie trzeba było policyi żadnej: </div><div class="verse">Dopóki wiara kwitła, szanowano prawa, </div><div class="verse">Była wolność z porządkiem i z dostatkiem sława! </div><div class="verse">W innych krajach, jak słyszę, trzyma urząd drabów, </div><div class="verse">Policyjantów różnych, żandarmów, konstabów: </div><div class="verse">Ale jeśli miecz tylko bezpieczeństwa strzeże, </div><div class="verse">Żeby w tych krajach była wolność — nie uwierzę». </div></div><div class="stanza-spacer"> </div>


<div class="stanza"><div class="verse" style="margin-left: 1em">Wtem dzwoniąc w tabakierę, rzekł pan Podkomorzy: </div><div class="verse">«Panie Wojski, niech wasze na potem odłoży </div><div class="verse">Te historie. Prawda, że sejmik ciekawy: </div><div class="verse">Ale my głodni, każ wać przynosić potrawy». </div></div><div class="stanza-spacer"> </div>


<div class="stanza"><div class="verse" style="margin-left: 1em">Na to Wojski, skłaniając aż do ziemi laskę: </div><div class="verse">«Jaśnie wielmożny panie, zróbże mi tę łaskę, </div><div class="verse">Zaraz dokończę scenę ostatnią sejmików. </div><div class="verse">Oto nowy marszałek na ręku stronników </div><div class="verse">Wyniesion z refektarza. Patrz, jak szlachta braty </div><div class="verse">Rzucają czapki, usta otwarli, — wiwaty! </div><div class="verse">A tam, po drugiej stronie pan przekreskowany </div><div class="verse">Sam jeden, czapkę wcisnął na łeb zadumany. </div><div class="verse">Żona przed domem czeka, zgadła, co się dzieje, </div><div class="verse">Biedna! oto na ręku pokojowej mdleje; </div><div class="verse">Biedna! jaśnie wielmożnej tytuł przybrać miała, </div><div class="verse">A znów tylko wielmożną na lat trzy została!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Tu Wojski skończył opis i laską znak daje. </div><div class="verse">I wnet zaczęli wchodzić parami lokaje </div><div class="verse">Roznoszący potrawy: barszcz królewskim zwany, </div><div class="verse">I rosół staropolski sztucznie gotowany, </div><div class="verse">Do którego pan Wojski z dziwnymi sekrety </div><div class="verse">Wrzucił kilka perełek i sztukę monety </div><div class="verse">(Taki rosół krew czyści i pokrzepia zdrowie); </div><div class="verse">Dalej inne potrawy, a któż je wypowie! </div><div class="verse">Kto zrozumie nieznane już za naszych czasów, </div><div class="verse">Te półmiski kontuzów, arkasów, blemasów, </div><div class="verse">Z ingrediencyjami pomuchl, figatelów, </div><div class="verse">Cybetów, piżm, dragantów, pinelów, brunelów; </div><div class="verse">Owe ryby: łososie suche, dunajeckie, </div><div class="verse">Wyżyny i kawijary weneckie, tureckie, </div><div class="verse">Szczuki główne i szczuki podgłówne, łokietne, </div><div class="verse">Flądry i karpie ćwiki, i karpie szlachetne; </div><div class="verse">W końcu sekret kucharski: ryba niekrojona </div><div class="verse">U głowy przysmażona, we środku pieczona, </div><div class="verse">A mająca potrawkę z sosem u ogona. </div></div><div class="stanza-spacer"> </div>


<div class="stanza"><div class="verse" style="margin-left: 1em">Goście ani pytali nazwiska potrawy, </div><div class="verse">Ani ich zastanowił ów sekret ciekawy; </div><div class="verse">Wszystko prędko z żołnierskim jedli apetytem, </div><div class="verse">Kieliszki napełniając węgrzynem obfitym. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ale tymczasem wielki serwis barwę zmienił<a class="anchor" href="annotations.xhtml#annotation-552" id="anchor-552"><sup>552</sup></a>, </div><div class="verse">I odarty ze śniegu już się zazielenił. </div><div class="verse">Bo lekka, ciepłem letnim powoli rozgrzana, </div><div class="verse">Roztopiła się lodu cukrowego piana </div><div class="verse">I dno odkryła, dotąd zatajone oku; </div><div class="verse">Więc krajobraz przedstawił nową porę roku, </div><div class="verse">Zabłysnąwszy zieloną, różnofarbną wiosną. </div><div class="verse">Wychodzą różne zboża, jak na drożdżach rosną, </div><div class="verse">Pszenicy szafranowej buja kłos złocisty, </div><div class="verse">Żyto ubrane w srebra malarskiego listy </div><div class="verse">I gryka wyrabiana sztucznie z czokolady, </div><div class="verse">I kwitnące gruszkami i jabłkami sady. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ledwie mają czas goście darów lata użyć; </div><div class="verse">Darmo proszą Wojskiego, żeby je przedłużyć: </div><div class="verse">Już serwis, jak planeta koniecznym obrotem, </div><div class="verse">Zmienia porę, już zboża malowane złotem, </div><div class="verse">Nabrawszy ciepła w izbie powoli topnieją, </div><div class="verse">Już trawy pożółkniały, liścia czerwienieją, </div><div class="verse">Sypią się: rzekłbyś, iż wiatr jesienny powiewa; </div><div class="verse">Na koniec owe chwilą przedtem strojne drzewa, </div><div class="verse">Teraz, jakby odarte od wichrów i szronu, </div><div class="verse">Stoją nagie: były to laski cynamonu, </div><div class="verse">Lub udające sosnę gałązki wawrzynu, </div><div class="verse">Odziane zamiast kolców ziarenkami kminu. </div></div><div class="stanza-spacer"> </div>


<div class="stanza"><div class="verse" style="margin-left: 1em">Goście pijący wino zaczęli gałązki </div><div class="verse">Pnie i korzenie zrywać i gryźć dla zakąski. </div><div class="verse">Wojski obchodził serwis i pełen radości, </div><div class="verse">Tryumfujące oczy obracał na gości. </div></div><div class="stanza-spacer"> </div>


<div class="stanza"><div class="verse" style="margin-left: 1em">Henryk Dąbrowski udał wielkie zadziwienie </div><div class="verse">I rzekł: «Mój panie Wojski, czy to chińskie cienie? </div><div class="verse">Czy to Pinety panu dał w służbę swe bisy<a class="anchor" href="annotations.xhtml#annotation-553" id="anchor-553"><sup>553</sup></a>? </div><div class="verse">Czy dotąd u was w Litwie są takie serwisy </div><div class="verse">I wszyscy takim starym ucztują zwyczajem? </div><div class="verse">Powiedz mi, bo ja życie strawiłem za krajem». </div></div><div class="stanza-spacer"> </div>


<div class="stanza"><div class="verse" style="margin-left: 1em">Wojski rzekł kłaniając się: «Nie, jaśnie wielmożny </div><div class="verse">Jenerale, nie jest to żaden kunszt bezbożny! </div><div class="verse">Jest to pamiątka tylko owych biesiad sławnych, </div><div class="verse">Które dawano w domach panów starodawnych, </div><div class="verse">Gdy Polska używała szczęścia i potęgi! </div><div class="verse">Com zrobił, tom wyczytał z tej tu oto księgi. </div><div class="verse">Pytasz, czy wszędzie w Litwie ten się zwyczaj chowa? </div><div class="verse">Niestety! już i do nas włazi moda nowa. </div><div class="verse">Niejeden panicz krzyczy, że nie cierpi zbytków: </div><div class="verse">Je jak Żyd, skąpi gościom potraw i napitków, </div><div class="verse">Węgrzyna pożałuje, a pije szatańskie </div><div class="verse">Fałszywe wino modne, moskiewskie, szampańskie; </div><div class="verse">Potem w wieczór na karty tyle złota straci, </div><div class="verse">Że za nie dałbyś ucztę na stu szlachty braci. </div><div class="verse">Nawet (bo co na sercu mam, dziś powiem szczerze, </div><div class="verse">Niech tego Podkomorzy za złe mi nie bierze) </div><div class="verse">Kiedym ten serwis cudny ze skarbca dobywał, </div><div class="verse">To nawet Podkomorzy, i on mnie przedrwiwał! </div><div class="verse">Mówiąc, że to machina żmudna, staroświecka, </div><div class="verse">Że to ma pozór niby zabawki dla dziecka, </div><div class="verse">Nieprzyzwoitej dla tak znakomitych ludzi! </div><div class="verse">Sędzio! i Sędzia mówił że to gości znudzi! </div><div class="verse">A przecież, ile wnoszę z panów zadziwienia, </div><div class="verse">Widzę, iż ten kunszt piękny godzien był widzenia! </div><div class="verse">Nie wiem, czy się podobna okazja zdarzy </div><div class="verse">Częstować w Soplicowie takich dygnitarzy. </div><div class="verse">Widzę, że pan jenerał na biesiadach zna się, </div><div class="verse">Niechaj przyjmie tę książkę! Ona panu zda się, </div><div class="verse">Gdy będziesz dla monarchów zagranicznych grona </div><div class="verse">Dawał ucztę, ba, nawet dla Napoleona. </div><div class="verse">Ale pozwól, nim księgę tę panu poświęcę,  </div><div class="verse">Niech powiem, jakim trafem wpadła w moje ręce». </div></div><div class="stanza-spacer"> </div>


<div class="stanza"><div class="verse" style="margin-left: 1em">Wtem szmer powstał za drzwiami; razem głosów wiele </div><div class="verse">Zawołało: «Niech żyje Kurek na kościele!» </div><div class="verse">Ciżba tłoczy się w salę, a Maciej na czele. </div><div class="verse">Sędzia gościa za rękę do stołu prowadził </div><div class="verse">I wysoko pomiędzy wodzami posadził, </div><div class="verse">Mówiąc: «Panie Macieju, niedobry sąsiedzie, </div><div class="verse">Przyjeżdżasz bardzo późno, prawie po obiedzie». </div><div class="verse">«Jem wcześnie — rzekł Dobrzyński — ja tu nie dla jadła </div><div class="verse">Przybyłem, tylko że mnie ciekawość napadła, </div><div class="verse">Obejrzeć z bliska naszą armią narodową. </div><div class="verse">Wieleby gadać — jest to ani to, ni owo! </div><div class="verse">Szlachta mnie obaczyła i gwałtem tu wiedzie, </div><div class="verse">A Waszeć za stół sadzasz — dziękuję, sąsiedzie». </div><div class="verse">To wyrzekłszy, przewrócił talerz dnem do góry, </div><div class="verse">Na znak że jeść nie będzie, i milczał ponury. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Panie Dobrzyński — rzekł mu jenerał Dąbrowski, </div><div class="verse">Tyż to jesteś ów sławny rębacz Kościuszkowski, </div><div class="verse">Ów Maciej, zwany Rózga! znam ciebie ze sławy. </div><div class="verse">I proszę, takiś dotąd czerstwy, taki żwawy! </div><div class="verse">Ileż to lat minęło! Patrz, jam się podstarzał; </div><div class="verse">Patrz, i Kniaziewiczowi już się włos poszarzał: </div><div class="verse">A ty jeszcze z młodymi mógłbyś pójść w zapasy, </div><div class="verse">I Rózga twoja kwitnie pono jak przed czasy; </div><div class="verse">Słyszałem, żeś niedawno Moskalów oćwiczył. </div><div class="verse">Lecz gdzie są bracia twoi? Niezmiernie bym życzył </div><div class="verse">Widzieć te Scyzoryki i te wasze Brzytwy, </div><div class="verse">Ostatnie egzemplarze starodawnej Litwy». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Jenerale — rzekł Sędzia — po owym zwycięstwie, </div><div class="verse">Prawie wszyscy Dobrzyńscy schronili się w Księstwie; </div><div class="verse">Zapewne do którego weszli legionu». </div><div class="verse">«W istocie — odpowiedział młody Szef szwadronu — </div><div class="verse">Mam w drugiej kompaniji wąsate straszydło, </div><div class="verse">Wachmistrza Dobrzyńskiego, co się zwie Kropidło, </div><div class="verse">A Mazury zowią go litewskim niedźwiedziem. </div><div class="verse">Jeśli Jenerał każe, to go tu przywiedziem». </div><div class="verse">«Jest — rzekł porucznik — kilku innych rodem z Litwy, </div><div class="verse">Jeden żołnierz znajomy pod imieniem Brzytwy </div><div class="verse">I drugi co z tromblonem<a class="anchor" href="annotations.xhtml#annotation-554" id="anchor-554"><sup>554</sup></a> jeździ na flankiery<a class="anchor" href="annotations.xhtml#annotation-555" id="anchor-555"><sup>555</sup></a>; </div><div class="verse">Są także w pułku strzelców dwa grenadyjery<a class="anchor" href="annotations.xhtml#annotation-556" id="anchor-556"><sup>556</sup></a> </div><div class="verse">Dobrzyńscy». </div></div><div class="stanza-spacer"> </div>


<div class="stanza"><div class="verse" style="margin-left: 12em">«Ale, ale: o ich naczelniku — </div><div class="verse">Rzekł jenerał — chcę wiedzieć o tym Scyzoryku, </div><div class="verse">O którym mnie pan Wojski tyle prawił cudów,  </div><div class="verse">Jakby o jednym z owych dawnych wielkoludów». </div><div class="verse">«Scyzoryk — rzecze Wojski — choć nie egzulował<a class="anchor" href="annotations.xhtml#annotation-557" id="anchor-557"><sup>557</sup></a>, </div><div class="verse">Ale bojąc się śledztwa, przed Moskwą się schował, </div><div class="verse">Całą zimę nieborak tułał się po lasach, </div><div class="verse">Teraz dopiero wyszedł. W tych wojennych czasach </div><div class="verse">Mógłby się na co przydać, jest rycerskim człekiem, </div><div class="verse">Szkoda tylko, że trochę przyciśniony wiekiem. </div><div class="verse">Lecz owóż on!...» Tu Wojski palcem wskazał w sieni, </div><div class="verse">Gdzie czeladź i wieśniacy stali natłoczeni, </div><div class="verse">A nad wszystkich głowami łysina błyszcząca </div><div class="verse">Ukazała się nagle jak pełnia miesiąca; </div><div class="verse">Trzykroć weszła i trzykroć znikła w głów obłoku. </div><div class="verse">Klucznik idąc kłaniał się, aż dobył się z tłoku, </div><div class="verse">I rzekł: </div></div><div class="stanza-spacer"> </div>


<div class="stanza"><div class="verse" style="margin-left: 12em">«Jaśnie wielmożny koronny hetmanie, </div><div class="verse">Czy jenerale, mniejsza o tytułowanie, </div><div class="verse">Jam jest Rębajło, staję na twe zawołanie </div><div class="verse">Z tym moim Scyzorykiem, który nie z oprawy </div><div class="verse">Ani z napisów, ale z hartu nabył sławy, </div><div class="verse">Że nawet o nim jaśnie wielmożny pan wiedział. </div><div class="verse">Gdyby on gadać umiał, może by powiedział </div><div class="verse">Cokolwiek na pochwałę i tej starej ręki, </div><div class="verse">Która służyła długo, wiernie, Bogu dzięki, </div><div class="verse">Ojczyźnie, tudzież panów Horeszków rodzinie, </div><div class="verse">Czego pamięć dotychczas między ludźmi słynie. </div><div class="verse">Mopanku! rzadko który pisarz prowentowy </div><div class="verse">Tak zręcznie temperuje pióra, jak on głowy. </div><div class="verse">Długo liczyć! A nosów i uszu bez liku! </div><div class="verse">A nie ma żadnej szczerby na tym Scyzoryku </div><div class="verse">I żaden go nie splamił zbojecki uczynek: </div><div class="verse">Tylko otwarta wojna albo pojedynek. </div><div class="verse">Raz tylko! Panie daj mu wieczny odpoczynek! </div><div class="verse">Bezbronnego człowieka, niestety, sprzątniono... </div><div class="verse">A i to, Bóg mi świadkiem, <em class="foreign-word">pro publico bono</em>». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Pokaż no — rzekł śmiejąc się jenerał Dąbrowski — </div><div class="verse">A to piękny scyzoryk, istny miecz katowski!» </div><div class="verse">I z zadziwieniem wielki rapier opatrywał </div><div class="verse">I innym oficerom w kolej pokazywał. </div><div class="verse">Próbowali go wszyscy, ale ledwie który </div><div class="verse">Z oficerów mógł podnieść ten rapier do góry. </div><div class="verse">Mówiono, że Dembiński, sławny ręki siłą, </div><div class="verse">Podźwignąłby szablicę, lecz go tam nie było. </div><div class="verse">Z obecnych zaś tylko szef szwadronu Dwernicki </div><div class="verse">I dowódca plutonu, porucznik Różycki </div><div class="verse">Potrafili obracać tym żelaznym drągiem: </div><div class="verse">I tak rapier na próbę szedł z rak do rąk ciągiem. </div></div><div class="stanza-spacer"> </div>


<div class="stanza"><div class="verse" style="margin-left: 1em">Lecz jenerał Kniaziewicz, wzrostem najsłuszniejszy </div><div class="verse">Pokazało się, iż był w ręku najsilniejszy: </div><div class="verse">Ująwszy rapier lekko, jakby szpadę dźwignął </div><div class="verse">I nad głowami gości błyskawicą mignął, </div><div class="verse">Przypominając polskie fechtarskie wykręty: </div><div class="verse"><em class="author-emphasis">Krzyżową sztukę, młyńca, cios krzywy, raz cięty,</em> </div><div class="verse"><em class="author-emphasis">Cios kradziony</em> i tempy <em class="author-emphasis">kontrpunktów, tercetów,</em> </div><div class="verse">Które też umiał, bo był ze szkoły kadetów. </div></div><div class="stanza-spacer"> </div>


<div class="stanza"><div class="verse" style="margin-left: 1em">Gdy śmiejąc się fechtował, Rębajło już klęczał, </div><div class="verse">Objął go za kolana i ze łzami jęczał; </div><div class="verse">Za każdym zwrotem miecza: «Pięknie! jenerale, </div><div class="verse">Czyś był konfederatem? pięknie, doskonale! </div><div class="verse">To sztych Puławskich! tak się Dzierżanowski składał. </div><div class="verse">To sztych Sawy! Któż panu tak rękę układał? </div><div class="verse">Chyba Maciej Dobrzyński! A to? Jenerale, </div><div class="verse">Mój wynalazek, dalbóg mój; ja się nie chwalę: </div><div class="verse">To cięcie znane tylko w Rębajłów zaścianku, </div><div class="verse">Od mojego imienia zwane <em class="author-emphasis">cios mopanku</em>; </div><div class="verse">Któż to pana nauczył? to jest moje cięcie, </div><div class="verse">Moje!» Wstał, jenerała porwawszy w objęcie: </div><div class="verse">«Teraz umrę spokojny! Jest przecie na świecie </div><div class="verse">Człowiek, który przytuli moje drogie dziecię; </div><div class="verse">Bo wszak nad tym od dawna dzień i noc boleję, </div><div class="verse">Czy po śmierci ten rapier mój nie zerdzewieje! </div><div class="verse">Otóż nie zerdzewieje! Mój jaśnie wielmożny </div><div class="verse">Jenerale, wybacz mi, porzućcie te rożny, </div><div class="verse">Niemieckie szpadki; to wstyd szlacheckiemu dziecku </div><div class="verse">Nosić ten kijek: weźmij szablę po szlachecku! </div><div class="verse">Oto ten mój Scyzoryk u nóg twoich składam, </div><div class="verse">To jest co najdroższego na świecie posiadam; </div><div class="verse">Nie miałem nigdy żony, nie miałem dziecięcia, </div><div class="verse">On był żoną i dzieckiem; z mojego objęcia </div><div class="verse">Nigdy on nie wychodził; od rana do mroku </div><div class="verse">Pieściłem go, on w nocy sypiał przy mym boku; </div><div class="verse">A kiedym się zestarzał, nad łóżkiem na ścianie </div><div class="verse">Wisiał, jako nad Żydem Boże przykazanie! </div><div class="verse">Myśliłem zakopać go razem z ręką w grobie, </div><div class="verse">Lecz znalazłem dziedzica — Niechaj służy tobie!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Jenerał wpół śmiejąc się, a na wpół wzruszony: </div><div class="verse">«Kolego — rzekł — jeżeli ustąpisz mnie żony </div><div class="verse">I dziecka, to zostaniesz przez resztę żywota </div><div class="verse">Bardzo samotny, stary, wdowiec i sierota! </div><div class="verse">Powiedz, czym ci ten drogi dar mam wynagrodzić </div><div class="verse">I czym twoje sieroctwo i wdowstwo osłodzić?» </div><div class="verse">«Czy ja Cybulski? — rzecze na to Klucznik z żalem — </div><div class="verse">Co żonę przegrał, grając w mariasza z Moskalem<a class="anchor" href="annotations.xhtml#annotation-558" id="anchor-558"><sup>558</sup></a>, </div><div class="verse">Jak o tym pieśń powiada. Ja mam dosyć na tem, </div><div class="verse">Że mój Scyzoryk jeszcze zabłyśnie przed światem </div><div class="verse">W takim ręku! Niech tylko jenerał pamięta, </div><div class="verse">Aby tasiemka była długa, rozciągnięta, </div><div class="verse">Bo to długie; a zawsze od lewego ucha </div><div class="verse">Ciąć oburącz, to przetniesz od głowy do brzucha». </div></div><div class="stanza-spacer"> </div>


<div class="stanza"><div class="verse" style="margin-left: 1em">Jenerał wziął Scyzoryk; lecz że bardzo długi, </div><div class="verse">Nie mógł nosić, w furgonie schowały go sługi. </div><div class="verse">Co się z nim stało, różnie powiadają o tem, </div><div class="verse">Lecz nikt pewnie nie wiedział ni wtenczas, ni potem. </div></div><div class="stanza-spacer"> </div>


<div class="stanza"><div class="verse" style="margin-left: 1em">Dąbrowski rzekł do Maćka: «A ty co, kolego? </div><div class="verse">Zdaje się, żeś ty nie rad z przybycia mojego? </div><div class="verse">Milczysz kwaśny? I jakże, serce ci nie skacze, </div><div class="verse">Gdy widzisz orły złote, srebrne? gdy trębacze </div><div class="verse">Pobudkę Kościuszkowską trąbią ci nad uchem? </div><div class="verse">Maćku, myśliłem że ty większym jesteś zuchem! </div><div class="verse">Jeśli szabli nie weźmiesz i na koń nie siędziesz, </div><div class="verse">Przynajmniej z kolegami wesoło pić będziesz </div><div class="verse">Zdrowie Napoleona i Polski nadzieje!» </div></div><div class="stanza-spacer"> </div>


<div class="stanza"><div class="verse" style="margin-left: 1em">«Ha! — rzekł Maciej — słyszałem, widzę co się dzieje! </div><div class="verse">Ale panie, dwóch orłów razem się nie gnieździ! </div><div class="verse">Łaska pańska, hetmanie, na pstrym koniu jeździ! </div><div class="verse">Cesarz wielki bohater! gadać o tym wiele! </div><div class="verse">Pamiętam, że Pułascy, moi przyjaciele, </div><div class="verse">Mawiali, poglądając na Dymuliera, </div><div class="verse">Że dla Polski polskiego trzeba bohatera, </div><div class="verse">Nie Francuza ani też Włocha, ale Piasta, </div><div class="verse">Jana albo Józefa, lub Maćka — i basta. </div><div class="verse">Wojsko! mówią, że polskie!... Lecz te fizyliery,  </div><div class="verse">Sapery, grenadiery i kanonijery: </div><div class="verse">Więcej słychać niemieckich tytułów w tym tłumie </div><div class="verse">Niżeli narodowych! Kto to już zrozumie! </div><div class="verse">A muszą też być z wami Turki czy Tatary </div><div class="verse">Czy syzmatyki, co ni Boga, ani wiary: </div><div class="verse">Sam widziałem, kobiety w wioskach napastują, </div><div class="verse">Przechodniów odzierają, kościoły rabują! </div><div class="verse">Cesarz idzie do Moskwy... daleka to droga, </div><div class="verse">Jeśli cesarz jegomość wybrał się bez Boga! </div><div class="verse">Słyszałem, że już podpadł pod klątwy biskupie; </div><div class="verse">Wszytko to jest...» Tu Maciej chleb umoczył w zupie, </div><div class="verse">I jedząc nie dokończył ostatniego słowa. </div></div><div class="stanza-spacer"> </div>


<div class="stanza"><div class="verse" style="margin-left: 1em">Nie w smak Podkomorzemu poszła Maćka mowa, </div><div class="verse">Młodzież zaczęła szemrać; Sędzia przerwał swary, </div><div class="verse">Głosząc przybycie trzeciej narzeczonej pary. </div></div><div class="stanza-spacer"> </div>


<div class="stanza"><div class="verse" style="margin-left: 1em">Był to Rejent, sam siebie Rejentem ogłosił, </div><div class="verse">Nikt go nie poznał. Dotąd polskie suknie nosił, </div><div class="verse">Lecz teraz Telimena, przyszła żona, zmusza </div><div class="verse">Warunkiem intercyzy, wyrzec się kontusza<a class="anchor" href="annotations.xhtml#annotation-559" id="anchor-559"><sup>559</sup></a>; </div><div class="verse">Więc się Rejent rad nierad po francusku przebrał. </div><div class="verse">Widno, że mu frak duszy połowę odebrał, </div><div class="verse">Stąpa, jakby kij połknął, prosto, nieruchawo, </div><div class="verse">Jak żuraw; nie śmie spójrzeć ni w lewo, ni w prawo; </div><div class="verse">Mina gęsta, lecz z miny widać że jest w męce, </div><div class="verse">Nie wie jak się pokłonić, gdzie ma podziać ręce, </div><div class="verse">On, co tak gesty lubił! Ręce za pas sadził, </div><div class="verse">Nie masz pasa — tylko się po żołądku gładził; </div><div class="verse">Postrzegł omyłkę; bardzo zmieszał się, spiekł raka, </div><div class="verse">I ręce obie schował w jedną kieszeń fraka. </div><div class="verse">Idzie jakby przez rózgi śród szeptów i drwinek, </div><div class="verse">Wstydząc się za frak, jakby za niecny uczynek; </div><div class="verse">Aż spotkał oczy Maćka i zadrżał z bojaźni. </div></div><div class="stanza-spacer"> </div>


<div class="stanza"><div class="verse" style="margin-left: 1em">Maciej dotąd z Rejentem żył w wielkiej przyjaźni; </div><div class="verse">Teraz wzrok nań obrócił tak ostry i dziki, </div><div class="verse">Że Rejent zbladnął, zaczął zapinać guziki, </div><div class="verse">Myśląc, że Maciej wzrokiem suknie z niego złupi. </div><div class="verse">Dobrzyński tylko dwakroć wyrzekł głośno: «Głupi!» </div><div class="verse">I tak strasznie zgorszył się z Rejenta przebrania, </div><div class="verse">Że zaraz wstał od stołu, i bez pożegnania </div><div class="verse">Wymknąwszy się, wsiadł na koń, wrócił do zaścianka. </div></div><div class="stanza-spacer"> </div>


<div class="stanza"><div class="verse" style="margin-left: 1em">A tymczasem Rejenta nadobna kochanka, </div><div class="verse">Telimena, roztacza blaski swej urody, </div><div class="verse">I ubiór, od stóp do głów co najświeższej mody. </div><div class="verse">Jaką miała sukienkę, jaki strój na głowie, </div><div class="verse">Daremnie pisać, pióro tego nie wypowie; </div><div class="verse">Chyba pędzel by skreślił te tiule, ptyfenie, </div><div class="verse">Blondyny, kaszemiry, perły i kamienie, </div><div class="verse">I oblicze różane i żywe wejrzenie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Poznał ją zaraz Hrabia. Z zadziwienia blady </div><div class="verse">Wstał od stołu i szukał koło siebie szpady: </div><div class="verse">«I tyżeś to! — zawołał — czy mnie oczy łudzą? </div><div class="verse">Ty? w obecności mojej ściskasz rękę cudzą? </div><div class="verse">O niewierna istoto, o duszo zmiennicza! </div><div class="verse">I nie skryjesz ze wstydu pod ziemię oblicza? </div><div class="verse">Takeś twojej tak świeżej niepomna przysięgi? </div><div class="verse">O łatwowierny! po cóż nosiłem te wstęgi! </div><div class="verse">Lecz biada rywalowi, co mię tak znieważa! </div><div class="verse">Po moim chyba trupie pójdzie do ołtarza!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Goście powstali, Rejent okropnie się zmieszał, </div><div class="verse">Podkomorzy rywalów zagodzić pośpieszał; </div><div class="verse">Lecz Telimena wziąwszy Hrabiego na stronę: </div><div class="verse">«Jeszcze — szepnęła — Rejent nie wziął mię za żonę; </div><div class="verse">Jeżeli pan przeszkadzasz, odpowiedzże na to, </div><div class="verse">A odpowiedz mi zaraz, krótko, węzłowato: </div><div class="verse">Czy mnie kochasz, czyś dotąd serca nie odmienił, </div><div class="verse">Czyś gotów, żebyś ze mną zaraz się ożenił, </div><div class="verse">Zaraz, dziś?... jeśli zechcesz, odstąpię Rejenta». </div><div class="verse">Hrabia rzekł: «O kobieto dla mnie niepojęta! </div><div class="verse">Dawniej w uczuciach twoich byłaś poetyczną, </div><div class="verse">A teraz mi się zdajesz całkiem prozaiczną! </div><div class="verse">Cóż są wasze małżeństwa, jeśli nie łańcuchy, </div><div class="verse">Które związują tylko ręce, a nie duchy? </div><div class="verse">Wierzaj: są oświadczenia, nawet bez wyznania; </div><div class="verse">Są obowiązki, nawet bez obowiązania! </div><div class="verse">Dwa serca, pałające na dwóch końcach ziemi, </div><div class="verse">Rozmawiają jak gwiazdy promieńmi drżącemi; </div><div class="verse">Kto wie! może dla tego ziemia tak do słońca </div><div class="verse">Dąży, i tak jest zawsze miłą dla miesiąca, </div><div class="verse">Że wiecznie patrzą na się i najkrótszą drogą </div><div class="verse">Biegą do siebie — ale zbliżyć się nie mogą!» </div><div class="verse">«Dość już tego — przerwała — nie jestem planetą </div><div class="verse">Z łaski Bożej, dość Hrabio: ja jestem kobietą, </div><div class="verse">Już wiem resztę, przestań mi pleść ni to ni owo. </div><div class="verse">Teraz ostrzegam: jeśli piśniesz jedno słowo </div><div class="verse">Ażeby ślub mój zerwać, to jak Bóg na niebie </div><div class="verse">Że z tymi paznokciami przyskoczę do ciebie </div><div class="verse">I...» — «Nie będę — rzekł Hrabia — szczęścia pani kłócił»  </div><div class="verse">I oczy pełne smutku i wzgardy odwrócił. </div><div class="verse">I ażeby ukarać niewierną kochankę, </div><div class="verse">Za przedmiot stałych ogniów wziął Podkomorzankę. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wojski pragnął młodzieńców poróżnionych zgodzić </div><div class="verse">Przykładami mądrymi: więc zaczął wywodzić </div><div class="verse">Historyję o dziku Nalibockich lasów </div><div class="verse">I o kłótni Rejtana z księżęciem Denassów<a class="anchor" href="annotations.xhtml#annotation-560" id="anchor-560"><sup>560</sup></a>. </div><div class="verse">Ale goście tymczasem skończyli jeść lody </div><div class="verse">I z zamku na dziedziniec wyszli dla ochłody. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tam włość<a class="anchor" href="annotations.xhtml#annotation-561" id="anchor-561"><sup>561</sup></a> już kończy ucztę: krążą miodu dzbany. </div><div class="verse">Muzyka już się stroi i wzywa na tany; </div><div class="verse">Szukają Tadeusza, który stał na stronie </div><div class="verse">I coś pilnego szeptał swojej przyszłej żonie. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Zofio! muszę ciebie w bardzo ważnej rzeczy </div><div class="verse">Radzić się; już pytałem stryja, on nie przeczy. </div><div class="verse">Wiesz, iż znaczna część wiosek które mam posiadać, </div><div class="verse">Wedle prawa na ciebie powinna by spadać. </div><div class="verse">Ci chłopi są nie moi, lecz twoi poddani: </div><div class="verse">Nie śmiałbym ich urządzić bez woli ich pani. </div><div class="verse">Teraz, kiedy już mamy Ojczyznę kochaną: </div><div class="verse">Czyliż wieśniacy zyszczą z tą szczęśliwą zmianą </div><div class="verse">Tyle tylko, że pana innego dostaną? </div><div class="verse">Prawda, że byli dotąd rządzeni łaskawie: </div><div class="verse">Lecz po mej śmierci, Bóg wie, komu ich zostawię. </div><div class="verse">Jestem żołnierz, jesteśmy śmiertelni oboje, </div><div class="verse">Jestem człowiek, sam własnych kaprysów się boję: </div><div class="verse">Bezpieczniej zrobię, kiedy władzy się wyrzekę, </div><div class="verse">I oddam los włościanów pod prawa opiekę. </div><div class="verse">Sami wolni, uczyńmy i włościan wolnemi, </div><div class="verse">Oddajmy im w dziedzictwo posiadanie ziemi, </div><div class="verse">Na której się zrodzili, którą krwawą pracą </div><div class="verse">Zdobyli, z której wszystkich żywią i bogacą. </div><div class="verse">Lecz muszę ciebie ostrzec, że tych ziem nadanie </div><div class="verse">Zmniejszy nasz dochód, w miernym musimy żyć stanie. </div><div class="verse">Ja przywykłem do życia oszczędnego z młodu; </div><div class="verse">Lecz ty Zofio, jesteś z wysokiego rodu, </div><div class="verse">W stolicy przepędziłaś twoje młode lata, </div><div class="verse">Czyż zgodzisz się żyć na wsi, z daleka od świata, </div><div class="verse">Jak ziemianka?» </div></div><div class="stanza-spacer"> </div>


<div class="stanza"><div class="verse" style="margin-left: 12em">A na to Zosia rzekła skromnie: </div><div class="verse">«Jestem kobietą, rządy nie należą do mnie, </div><div class="verse">Wszakże pan będziesz mężem; ja do rady młoda, </div><div class="verse">Co pan urządzisz, na to całym sercem zgoda! </div><div class="verse">Jeśli, włość uwalniając, zostaniesz uboższy, </div><div class="verse">To Tadeuszu będziesz sercu memu droższy. </div><div class="verse">O moim rodzie mało wiem i nie dbam o to; </div><div class="verse">Tyle pomnę, że byłam ubogą sierotą, </div><div class="verse">Że od Sopliców byłam za córkę przybrana, </div><div class="verse">W ich domu hodowana i za mąż wydana. </div><div class="verse">Wsi nie lękam się. Jeśli w wielkim mieście żyłam, </div><div class="verse">To dawno, zapomniałam, wieś zawsze lubiłam; </div><div class="verse">I wierz mi, że mnie moje kogutki i kurki </div><div class="verse">Więcej bawiły niźli owe Peterburki. </div><div class="verse">Jeśli czasem tęskniłam do zabaw, do ludzi, </div><div class="verse">To z dzieciństwa; wiem teraz że mnie miasto nudzi; </div><div class="verse">Przekonałam się zimą po krótkim pobycie </div><div class="verse">W Wilnie, że ja na wiejskie urodzona życie: </div><div class="verse">Pośród zabaw tęskniłam znów do Soplicowa. </div><div class="verse">Pracy też nie lękam się, bom młoda i zdrowa, </div><div class="verse">Umiem chodzić około domu, nosić klucze;  </div><div class="verse">Gospodarstwa, obaczysz, jak ja się wyuczę!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Gdy Zosia domawiała ostatnie wyrazy, </div><div class="verse">Podszedł ku niej zdziwiony i kwaśny Gerwazy: </div><div class="verse">«Już wiem! — rzekł — Sędzia mówił już o tej wolności! </div><div class="verse">Lecz nie pojmuję, co to ściąga się do włości! </div><div class="verse">Boję się, żeby to coś nie było z niemiecka! </div><div class="verse">Wszak wolność nie jest chłopska rzecz, ale szlachecka! </div><div class="verse">Prawda, że się wywodzim wszyscy od Adama, </div><div class="verse">Alem słyszał, że chłopi pochodzą od Chama, </div><div class="verse">Żydowie od Jafeta, my szlachta od Sema, </div><div class="verse">A więc panujem jako starsi nad obiema. </div><div class="verse">Jużci pleban inaczej uczy na ambonie... </div><div class="verse">Powiada, że to było tak w Starym Zakonie, </div><div class="verse">Ale skoro Chrystus Pan, choć z królów pochodził, </div><div class="verse">Między Żydami w chłopskiej stajni się urodził, </div><div class="verse">Odtąd więc wszystkie stany porównał i zgodził; </div><div class="verse">Niech i tak będzie, kiedy inaczej nie można! </div><div class="verse">Zwłaszcza, że jako słyszę, i jaśnie wielmożna </div><div class="verse">Pani moja Zofija na wszystko się zgadza; </div><div class="verse">Jej rozkazać, mnie słuchać: jużci przy niej władza. </div><div class="verse">Tylko ostrzegam, byśmy wolności nie dali </div><div class="verse">Pustej i słownej tylko, jako za Moskali, </div><div class="verse">Kiedy pan Karp nieboszczyk włościan wyswobodził <a class="anchor" href="annotations.xhtml#annotation-562" id="anchor-562"><sup>562</sup></a>, </div><div class="verse">A Moskal ich podatkiem potrójnym ogłodził. </div><div class="verse">Radzę więc, aby chłopów starym obyczajem, </div><div class="verse">Uszlachcić i ogłosić, że im herb nasz dajem. </div><div class="verse">Pani udzieli jednym wioskom Półkozica, </div><div class="verse">Drugim niech swą Leliwę nada pan Soplica. </div><div class="verse">Natenczas i Rębajło uzna chłopa równym, </div><div class="verse">Gdy go ujrzy szlachcicem wielmożnym, herbownym. </div><div class="verse">Sejm potwierdzi. </div></div><div class="stanza-spacer"> </div>


<div class="stanza"><div class="verse" style="margin-left: 12em">A niech się mąż pani nie trwoży, </div><div class="verse">Iż oddanie ziem państwo tak bardzo zuboży: </div><div class="verse">Nie da Bóg, abym rączki córy dygnitarskiej </div><div class="verse">Widział umozolone w pracy gospodarskiej. </div><div class="verse">Jest na to sposób. W zamku wiem ja pewną skrzynię, </div><div class="verse">W której jest Horeszkowskie stołowe naczynie, </div><div class="verse">Przy tym różne sygnety, kanaki, manele, </div><div class="verse">Kity bogate, rzędy, cudne karabele. </div><div class="verse">Skarbczyk Stolnika, w ziemi skryty od grabieży, </div><div class="verse">Pani Zofii jako dziedziczce należy; </div><div class="verse">Pilnowałem go w zamku jako oka w głowie, </div><div class="verse">Od Moskalów i od was, państwo Soplicowie. </div><div class="verse">Mam także spory worek mych własnych talarów, </div><div class="verse">Uzbieranych z wysługi, tudzież z pańskich darów. </div><div class="verse">Myśliłem, gdy nam zamek wróconym zostanie, </div><div class="verse">Obrócić grosz na murów wyreperowanie; </div><div class="verse">Nowemu gospodarstwu dziś zda się w potrzebie; — </div><div class="verse">A więc, panie Soplico, wnoszę się do ciebie, </div><div class="verse">Będę żył u mej pani na łaskawym chlebie </div><div class="verse">I kołysząc Horeszków pokolenie trzecie, </div><div class="verse">Wprawiać do Scyzoryka pani mojej dziecię, </div><div class="verse">Jeśli syn — a syn będzie: bo wojny nadchodzą, </div><div class="verse">A w czasie wojny zawżdy synowie się rodzą». </div></div><div class="stanza-spacer"> </div>


<div class="stanza"><div class="verse" style="margin-left: 1em">Ledwie ostatnie słowa domówił Gerwazy, </div><div class="verse">Gdy poważnymi kroki przystąpił Protazy. </div><div class="verse">Skłonił się i wydobył z zanadrza kontusza </div><div class="verse">Panegiryk ogromny, w półtrzecia<a class="anchor" href="annotations.xhtml#annotation-563" id="anchor-563"><sup>563</sup></a> arkusza. </div><div class="verse">Skomponował go rymem podoficer młody,  </div><div class="verse">Który niegdyś w stolicy sławne pisał ody; </div><div class="verse">Potem wdział mundur, lecz i w wojsku beletrysta, </div><div class="verse">Wiersze rabiał. Już Woźny przeczytał ich trzysta, </div><div class="verse">Aż gdy przyszedł do miejsca: <em class="author-emphasis">O ty, której wdzięki</em> </div><div class="verse"><em class="author-emphasis">Budzą bolesną radość i rozkoszne męki!</em> </div><div class="verse"><em class="author-emphasis">Która na szyk Bellony gdy zwrócisz twarz piękną,</em> </div><div class="verse"><em class="author-emphasis">Złamią się wnet oszczepy i tarcze rozpękną!</em> </div><div class="verse"><em class="author-emphasis">Zwalcz dziś Marsa Hymenem; srogiej niezgód hydrze</em> </div><div class="verse"><em class="author-emphasis">Niech dłoń twoja syczące z czoła żmije wydrze!</em> — </div><div class="verse">Tadeusz i Zofia ustawnie klaskali, </div><div class="verse">Niby chwaląc, w istocie nie chcąc słuchać daléj. </div><div class="verse">Już z rozkazu Sędziego pleban stał na stole </div><div class="verse">I ogłaszał włościanom Tadeusza wolę. </div></div><div class="stanza-spacer"> </div>


<div class="stanza"><div class="verse" style="margin-left: 1em">Zaledwie usłyszeli nowinę poddani, </div><div class="verse">Skoczyli do panicza, padli do nóg pani, </div><div class="verse">«Zdrowie państwu naszemu»! ze łzami krzyknęli; </div><div class="verse">Tadeusz krzyknął: «Zdrowie spółobywateli, </div><div class="verse">Wolnych, równych — Polaków!» — «Wnoszę ludu zdrowie!» </div><div class="verse">Rzekł Dąbrowski; lud krzyknął «Niech żyją wodzowie! </div><div class="verse">Wiwat wojsko, wiwat lud, wiwat wszystkie stany!» </div><div class="verse">Tysiącem głosów, zdrowia grzmiały na przemiany. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tylko Buchman radości podzielać nie raczył; </div><div class="verse">Pochwalał projekt, lecz go rad by przeinaczył: </div><div class="verse">A naprzód, komisyją legalną wyznaczył, </div><div class="verse">Która by... Krótkość czasu była na zawadzie, </div><div class="verse">Że nie stało się zadość Buchmanowej radzie. </div><div class="verse">Bo na dziedzińcu zamku już stali parami </div><div class="verse">Oficery z damami, wiara z wieśniaczkami. </div><div class="verse">«Poloneza!» krzyknęli wszyscy w jedno słowo. </div><div class="verse">Oficerowie wiodą muzykę wojskową; </div><div class="verse">Ale pan Sędzia w ucho rzekł do jenerała: </div><div class="verse">«Każ pan, żeby się jeszcze kapela wstrzymała. </div><div class="verse">Wiesz, że dzisiaj synowca mego zaręczyny; </div><div class="verse">A dawnym obyczajem jest naszej rodziny, </div><div class="verse">Zaręczać się i żenić przy wiejskiej muzyce. </div><div class="verse">Patrz, stoi cymbalista, skrzypak i kozice, </div><div class="verse">Poczciwi muzykanci; już się skrzypak zżyma, </div><div class="verse">A kobeźnik kłania się i żebrze oczyma. </div><div class="verse">Jeżeli ich odprawię, biedni będą płakać; </div><div class="verse">Lud przy innej muzyce nie potrafi skakać. </div><div class="verse">Niechaj ci zaczną; niech się i lud podweseli; </div><div class="verse">Potem będziem wybornej twej słuchać kapeli». </div><div class="verse">Dał znak. </div></div><div class="stanza-spacer"> </div>


<div class="stanza"><div class="verse" style="margin-left: 12em">Skrzypak u sukni zakasał rękawek, </div><div class="verse">Ścisnął gryf krzepko, oparł brodę o podstawek </div><div class="verse">I smyk jak konia w zawód puścił po skrzypicy. </div><div class="verse">Na to hasło, stojący obok kobeźnicy, </div><div class="verse">Jak gdyby w skrzydła bijąc, częstym ramion ruchem </div><div class="verse">Dmą w miechy i oblicza wypełniają duchem: </div><div class="verse">Myśliłbyś, że ta para w powietrze uleci, </div><div class="verse">Podobna do pyzatych Boreasza dzieci. </div><div class="verse">Brakło cymbałów. </div></div><div class="stanza-spacer"> </div>


<div class="stanza"><div class="verse" style="margin-left: 12em">Było cymbalistów wielu, </div><div class="verse">Ale żaden z nich nie śmiał zagrać przy Jankielu </div><div class="verse">(Jankiel przez całą zimę nie wiedzieć gdzie bawił, </div><div class="verse">Teraz się nagle z głównym sztabem wojska zjawił); </div><div class="verse">Wiedzą wszyscy, że mu nikt na tym instrumencie </div><div class="verse">Nie wyrówna w biegłości, w guście i talencie. </div><div class="verse">Proszą, ażeby zagrał, podają cymbały; </div><div class="verse">Żyd wzbrania się, powiada, że ręce zgrubiały, </div><div class="verse">Odwykł od grania, nie śmie i panów się wstydzi; </div><div class="verse">Kłaniając się umyka. Gdy to Zosia widzi, </div><div class="verse">Podbiega i na białej podaje mu dłoni </div><div class="verse">Drążki, którymi zwykle mistrz we struny dzwoni; </div><div class="verse">Drugą rączką po siwej brodzie starca głaska </div><div class="verse">I dygając: «Jankielu — mówi — jeśli łaska! </div><div class="verse">Wszak to me zaręczyny: zagrajże Jankielu! </div><div class="verse">Wszak nie raz przyrzekałeś grać na mym weselu?» </div></div><div class="stanza-spacer"> </div>


<div class="stanza"><div class="verse" style="margin-left: 1em">Jankiel niezmiernie Zosię lubił: kiwnął brodą </div><div class="verse">Na znak, że nie odmawia; więc go w środek wiodą, </div><div class="verse">Podają krzesło, usiadł, cymbały przynoszą, </div><div class="verse">Kładą mu na kolanach. On patrzy z rozkoszą </div><div class="verse">I z dumą: jak weteran w służbę powołany, </div><div class="verse">Gdy wnuki ciężki jego miecz ciągną ze ściany, </div><div class="verse">Dziad śmieje się, choć miecza dawno nie miał w dłoni, </div><div class="verse">Lecz uczuł, że dłoń jeszcze nie zawiedzie broni. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tymczasem dwaj uczniowie przy cymbałach klęczą, </div><div class="verse">Stroją na nowo struny i próbując, brzęczą; </div><div class="verse">Jankiel z przymrużonymi na poły oczyma </div><div class="verse">Milczy i nieruchome drążki w palcach trzyma. </div></div><div class="stanza-spacer"> </div>


<div class="stanza"><div class="verse" style="margin-left: 1em">Spuścił je. Zrazu bijąc taktem tryumfalnym, </div><div class="verse">Potem gęściej siekł struny jak deszczem nawalnym: </div><div class="verse">Dziwią się wszyscy. Lecz to była tylko proba; </div><div class="verse">Bo wnet przerwał i w górę podniósł drążki oba. </div></div><div class="stanza-spacer"> </div>


<div class="stanza"><div class="verse" style="margin-left: 1em">Znów gra. Już drżą drążki, tak lekkimi ruchy, </div><div class="verse">Jak gdyby zadzwoniło w strunę skrzydło muchy, </div><div class="verse">Wydając ciche, ledwie słyszalne brzęczenia. </div><div class="verse">Mistrz zawsze patrzył w niebo czekając natchnienia. </div><div class="verse">Spójrzał z góry, instrument dumnym okiem zmierzył, </div><div class="verse">Wzniósł ręce, spuścił razem, w dwa drążki uderzył: </div><div class="verse">Zdumieli się słuchacze. </div></div><div class="stanza-spacer"> </div>


<div class="stanza"><div class="verse" style="margin-left: 12em">Razem ze strun wiela </div><div class="verse">Buchnął dźwięk, jakby cała janczarska kapela </div><div class="verse">Ozwała się z dzwonkami, z zelami, z bębenki: </div><div class="verse">Brzmi <em class="book-title">Polonez Trzeciego Maja</em>! — Skoczne dźwięki </div><div class="verse">Radością oddychają, radością słuch poją; </div><div class="verse">Dziewki chcą tańczyć, chłopcy w miejscu nie dostoją — </div><div class="verse">Lecz starców myśli z dźwiękiem w przeszłość się uniosły, </div><div class="verse">W owe lata szczęśliwe, gdy senat i posły, </div><div class="verse">Po dniu Trzeciego Maja, w ratuszowej sali, </div><div class="verse">Zgodzonego z narodem króla fetowali, </div><div class="verse">Gdy przy tańcu śpiewano: <em class="author-emphasis">Wiwat król kochany!</em> </div><div class="verse"><em class="author-emphasis">Wiwat Sejm, wiwat Naród, wiwat wszystkie Stany!</em> </div></div><div class="stanza-spacer"> </div>


<div class="stanza"><div class="verse" style="margin-left: 1em">Mistrz coraz takty nagli i tony natęża; </div><div class="verse">A wtem puścił fałszywy akord jak syk węża, </div><div class="verse">Jak zgrzyt żelaza po szkle: przejął wszystkich dreszczem </div><div class="verse">I wesołość pomięszał przeczuciem złowieszczem. </div><div class="verse">Zasmuceni, strwożeni, słuchacze zwątpili, </div><div class="verse">Czy instrument niestrojny? czy się muzyk myli? </div><div class="verse">Nie zmylił się mistrz taki! On umyślnie trąca </div><div class="verse">Wciąż tę zdradziecką strunę, melodyję zmąca, </div><div class="verse">Coraz głośniej targając akord rozdąsany, </div><div class="verse">Przeciwko zgodzie tonów skonfederowany: </div><div class="verse">Aż Klucznik pojął mistrza, zakrył ręką lica </div><div class="verse">I krzyknął: «Znam! znam głos ten! to jest <em class="author-emphasis">Targowica</em>!» </div><div class="verse">I wnet pękła ze świstem struna złowróżąca;
Muzyk bieży do prymów, urywa takt, zmaca, </div><div class="verse">Porzuca prymy, bieży z drążkami do basów, </div><div class="verse">Słychać tysiące coraz głośniejszych hałasów; </div><div class="verse">Takt marszu, wojna, atak, szturm; słychać wystrzały, </div><div class="verse">Jęk dzieci, płacze matek. — Tak mistrz doskonały </div><div class="verse">Wydał okropność szturmu, że wieśniaczki drżały, </div><div class="verse">Przypominając sobie ze łzami boleści </div><div class="verse"><em class="author-emphasis">Rzeź Pragi</em>, którą znały z pieśni i z powieści, </div><div class="verse">Rade, że mistrz na koniec strunami wszystkiemi </div><div class="verse">Zagrzmiał, i głosy zdusił, jakby wbił do ziemi.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Ledwie słuchacze mieli czas wyjść z zadziwienia, </div><div class="verse">Znowu muzyka inna — znów zrazu brzęczenia </div><div class="verse">Lekkie i ciche; kilka cienkich strunek jęczy, </div><div class="verse">Jak kilka much, gdy z siatki wyrwą się pajęczéj. </div><div class="verse">Lecz strun coraz przybywa: Już rozpierzchłe tony </div><div class="verse">Łączą się i akordów wiążą legijony, </div><div class="verse">I już w takt postępują zgodzonymi dźwięki, </div><div class="verse">Tworząc nutę żałośną tej sławnej piosenki: </div><div class="verse"><em class="author-emphasis">O żołnierzu, tułaczu, który borem, lasem</em> </div><div class="verse"><em class="author-emphasis">Idzie, z biedy i z głodu przymierając czasem,</em> </div><div class="verse"><em class="author-emphasis">Na koniec pada u nóg konika wiernego,</em> </div><div class="verse"><em class="author-emphasis">A konik nogą grzebie mogiłę dla niego.</em> </div><div class="verse">Piosenka stara, wojsku polskiemu tak miła! </div><div class="verse">Poznali ją żołnierze; wiara się skupiła </div><div class="verse">Wkoło mistrza; słuchają, wspominają sobie, </div><div class="verse">Ów czas okropny, kiedy na Ojczyzny grobie </div><div class="verse">Zanucili tę piosnkę i poszli w kraj świata; </div><div class="verse">Przywodzą na myśl długie swej wędrówki lata, </div><div class="verse">Po lądach, morzach, piaskach gorących i mrozie, </div><div class="verse">Pośrodku obcych ludów, gdzie często w obozie </div><div class="verse">Cieszył ich i rozrzewniał ten śpiew narodowy. </div><div class="verse">Tak rozmyślając smutnie pochylili głowy. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ale je wnet podnieśli, bo mistrz tony wznosi, </div><div class="verse">Natęża, takty zmienia: coś innego głosi. </div><div class="verse">I znowu spójrzał z góry, okiem struny zmierzył, </div><div class="verse">Złączył ręce, oburącz w dwa drążki uderzył: </div><div class="verse">Uderzenie tak sztuczne, tak było potężne, </div><div class="verse">Że struny zadzwoniły jak trąby mosiężne </div><div class="verse">I z trąb znana piosenka ku niebu wionęła, </div><div class="verse">Marsz tryumfalny: <em class="author-emphasis">Jeszcze Polska nie zginęła</em>! </div><div class="verse"><em class="author-emphasis">Marsz Dąbrowski do Polski!</em> — I wszyscy klasnęli, </div><div class="verse">I wszyscy «Marsz Dąbrowski!» chórem okrzyknęli. </div></div><div class="stanza-spacer"> </div>


<div class="stanza"><div class="verse" style="margin-left: 1em">Muzyk, jakby sam swojej dziwił się piosence, </div><div class="verse">Upuścił drążki z palców, podniósł w górę ręce; </div><div class="verse">Czapka lisia spadła mu z głowy na ramiona, </div><div class="verse">Powiewała poważnie broda podniesiona, </div><div class="verse">Na jagodach miał kręgi dziwnego rumieńca, </div><div class="verse">We wzroku ducha pełnym błyszczał żar młodzieńca, </div><div class="verse">Aż gdy na Dąbrowskiego starzec oczy zwrócił, </div><div class="verse">Zakrył rękami, spod rąk łez potok się rzucił: </div><div class="verse">«Jenerale — rzekł — ciebie długo Litwa nasza </div><div class="verse">Czekała — długo, jak my Żydzi Mesyjasza... </div><div class="verse">Ciebie prorokowali dawno między ludem </div><div class="verse">Śpiewaki, ciebie niebo obwieściło cudem, </div><div class="verse">Żyj i wojuj, o ty nasz!...» Mówiąc, ciągle szlochał, </div><div class="verse">Żyd poczciwy Ojczyznę jako Polak kochał! </div><div class="verse">Dąbrowski mu podawał rękę i dziękował, </div><div class="verse">On, czapkę zdjąwszy, wodza rękę ucałował. </div></div><div class="stanza-spacer"> </div>


<div class="stanza"><div class="verse" style="margin-left: 1em">Poloneza czas zacząć. — Podkomorzy rusza </div><div class="verse">I z lekka zarzuciwszy wyloty kontusza, </div><div class="verse">I wąsa pokręcając, podał rękę Zosi </div><div class="verse">I skłoniwszy się grzecznie w pierwszą parę prosi. </div><div class="verse">Za Podkomorzym szereg w pary się gromadzi, </div><div class="verse">Dano hasło, zaczęto taniec: on prowadzi. </div></div><div class="stanza-spacer"> </div>


<div class="stanza"><div class="verse" style="margin-left: 1em">Nad murawą czerwone połyskają buty, </div><div class="verse">Bije blask z karabeli, świeci się pas suty, </div><div class="verse">A on stąpa powoli, niby od niechcenia: </div><div class="verse">Ale z każdego kroku, z każdego ruszenia, </div><div class="verse">Można tancerza czucia i myśli wyczytać. </div><div class="verse">Oto stanął, jak gdyby chciał swą damę pytać, </div><div class="verse">Pochyla ku niej głowę, chce szepnąć do ucha; </div><div class="verse">Dama głowę odwraca, wstydzi się, nie słucha; </div><div class="verse">On zdjął konfederatkę, kłania się pokornie, </div><div class="verse">Dama raczyła spójrzeć, lecz milczy upornie<a class="anchor" href="annotations.xhtml#annotation-564" id="anchor-564"><sup>564</sup></a>; </div><div class="verse">On krok zwalnia, oczyma jej spojrzenia śledzi, </div><div class="verse">I zaśmiał się na koniec; rad z jej odpowiedzi </div><div class="verse">Stąpa prędzej, pogląda na rywalów z góry, </div><div class="verse">I swą konfederatkę z czaplinymi pióry </div><div class="verse">To na czole zawiesza, to nad czołem wstrząsa, </div><div class="verse">Aż włożył ją na bakier i pokręcił wąsa. </div><div class="verse">Idzie; wszyscy zazdroszczą, biegą w jego ślady, </div><div class="verse">On by rad ze swą damą wymknąć się z gromady: </div><div class="verse">Czasem staje na miejscu, rękę grzecznie wznosi </div><div class="verse">I żeby mimo przeszli, pokornie ich prosi; </div><div class="verse">Czasem zamyśla zręcznie na bok się uchylić, </div><div class="verse">Odmienia drogę, rad by towarzyszów zmylić, </div><div class="verse">Lecz go szybkimi kroki ścigają natręty, </div><div class="verse">I zewsząd obwijają tanecznymi skręty; </div><div class="verse">Więc gniewa się, prawicę na rękojeść składa, </div><div class="verse">Jakby rzekł: «Nie dbam o was, zazdrośnikom biada!» </div><div class="verse">Zwraca się z dumą w czole i z wyzwaniem w oku, </div><div class="verse">Prosto w tłum; tłum tancerzy nie śmie dostać w kroku, </div><div class="verse">Ustępują mu z drogi, — i zmieniwszy szyki, </div><div class="verse">Puszczają się znów za nim. — </div></div><div class="stanza-spacer"> </div>


<div class="stanza"><div class="verse" style="margin-left: 12em">Brzmią zewsząd okrzyki: </div><div class="verse">«Ach to może ostatni! patrzcie, patrzcie młodzi, </div><div class="verse">Może ostatni, co tak poloneza wodzi!» </div><div class="verse">I szły pary po parach hucznie i wesoło, </div><div class="verse">Rozkręcało się, znowu skręcało się koło, </div><div class="verse">Jak wąż olbrzymi w tysiąc łamiący się zwojów; </div><div class="verse">Mieni się cętkowata, różna barwa strojów </div><div class="verse">Damskich, pańskich, żołnierskich, jak łuska błyszcząca, </div><div class="verse">Wyzłocona promieńmi zachodniego słońca </div><div class="verse">I odbita o ciemne murawy wezgłowia. </div><div class="verse">Wre taniec, brzmi muzyka, oklaski i zdrowia! </div></div><div class="stanza-spacer"> </div>


<div class="stanza"><div class="verse"><div class="verse" style="margin-left: 1em">Tylko kapral Dobrzyński Sak ani kapeli </div> </div><div class="verse">Nie słucha, ani tańczy, ani się weseli. </div><div class="verse">Ręce w tył założywszy, stoi zły, ponury, </div><div class="verse">Wspomina swe dawniejsze do Zosi konkury; </div><div class="verse">Jak lubił dla niej nosić kwiaty, pleść koszyczki, </div><div class="verse">Wybierać gniazda ptasie, robić zauszniczki. </div><div class="verse">Niewdzięczna! Chociaż tyle pięknych darów strwonił, </div><div class="verse">Choć przed nim uciekała, choć mu ojciec bronił: </div><div class="verse">On jeszcze! ile razy na parkanie siadał, </div><div class="verse">By ją dojrzeć przez okna, w konopie się wkradał, </div><div class="verse">Żeby patrzeć, jak ona pleła<a class="anchor" href="annotations.xhtml#annotation-565" id="anchor-565"><sup>565</sup></a> swe ogródki, </div><div class="verse">Rwała ogórki albo karmiła kogutki! </div><div class="verse">Niewdzięczna! Spuścił głowę i na koniec świsnął </div><div class="verse">Mazurka; potem kaszkiet na uszy nacisnął </div><div class="verse">I szedł w obóz, gdzie stała przy armatach warta; </div><div class="verse">Tam dla rozerwania się zaczął grać w drużbarta </div><div class="verse">Z wiarusami, kielichem osładzając żałość. </div><div class="verse">Taka była dla Zosi Dobrzyńskiego stałość. </div></div><div class="stanza-spacer"> </div>


<div class="stanza"><div class="verse" style="margin-left: 1em">Zosia tańczy wesoło: lecz choć w pierwszej parze, </div><div class="verse">Ledwie widna z daleka. Na wielkim obszarze </div><div class="verse">Zarosłego dziedzińca, w zielonej sukience, </div><div class="verse">Ustrojona w równianki i w kwieciste wieńce, </div><div class="verse">Śród traw i kwiatów krąży niewidzialnym lotem, </div><div class="verse">Rządząc tańcem, jak anioł nocnych gwiazd obrotem. </div><div class="verse">Zgadniesz gdzie jest: bo ku niej obrócone oczy, </div><div class="verse">Wyciągnięte ramiona, ku niej zgiełk się tłoczy. </div><div class="verse">Darmo się Podkomorzy zostać przy niej sili: </div><div class="verse">Zazdrośnicy już z pierwszej pary go odbili; </div><div class="verse">I szczęśliwy Dąbrowski niedługo się cieszył, </div><div class="verse">Ustąpił ją drugiemu; a już trzeci spieszył; </div><div class="verse">I ten zaraz odbity, odszedł bez nadziei. </div><div class="verse">Aż Zosia, już strudzona, spotkała z kolei </div><div class="verse">Tadeusza, i dalszej lękając się zmiany, </div><div class="verse">I chcąc przy nim pozostać, zakończyła tany. </div><div class="verse">Idzie do stołu gościom nalewać kielichy. </div></div><div class="stanza-spacer"> </div>


<div class="stanza"><div class="verse"><div class="verse" style="margin-left: 1em">Słońce już gasło, wieczór był ciepły i cichy, </div> </div><div class="verse">Okrąg niebios gdzieniegdzie chmurkami zasłany, </div><div class="verse">U góry błękitnawy, na zachód różany; </div><div class="verse">Chmurki wróżą pogodę: lekkie i świecące, </div><div class="verse">Tam jako trzody owiec na murawie śpiące, </div><div class="verse">Ówdzie nieco drobniejsze, jak stada cyranek; </div><div class="verse">Na zachód obłok na kształt rąbkowych firanek, </div><div class="verse">Przejrzysty, sfałdowany, po wierzchu perłowy, </div><div class="verse">Po brzegach pozłacany, w głębi purpurowy, </div><div class="verse">Jeszcze blaskiem zachodu tlił się i rozżarzał, </div><div class="verse">Aż powoli pożółkniał, zbladnął i poszarzał. </div><div class="verse">Słońce spuściło głowę, obłok zasunęło, </div><div class="verse">I raz ciepłym powietrzem westchnąwszy — usnęło. </div></div><div class="stanza-spacer"> </div>


<div class="stanza"><div class="verse" style="margin-left: 1em">A szlachta ciągle pije i wiwaty wznosi: </div><div class="verse">Napoleona, wodzów, Tadeusza, Zosi, </div><div class="verse">Wreszcie z kolei wszystkich trzech par zaręczonych, </div><div class="verse">Wszystkich gości obecnych, wszystkich zaproszonych, </div><div class="verse">Wszystkich przyjaciół, których kto żywy spamięta, </div><div class="verse">I których zmarłych pamięć pozostała święta! </div></div><div class="stanza-spacer"> </div>


<div class="stanza"><div class="verse" style="margin-left: 1em">I ja tam z gośćmi byłem, miód i wino piłem, </div><div class="verse">A com wiedział i słyszał, w księgi umieściłem. </div></div><div class="stanza-spacer"> </div>








</div>
  </body>
</html>
