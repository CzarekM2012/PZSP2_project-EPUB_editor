<?xml version='1.0' encoding='utf-8'?>
<!DOCTYPE html>
<html xmlns="http://www.w3.org/1999/xhtml">
  <head>
    <link rel="stylesheet" href="style.css" type="text/css"/>
    <meta http-equiv="Content-Type" content="text/html; charset=utf-8"/>
    <title>WolneLektury.pl</title>
  </head>
  <body>
    <div id="book-text"><h2 class="h3">Zajazd</h2>



<div class="note">
<p class="paragraph">Astronomia Wojskiego — Uwaga Podkomorzego nad kometami — Tajemnicza scena w pokoju Sędziego — Tadeusz, chcąc zręcznie wyplątać się, wpada w wielkie kłopoty — Nowa Dydo — Zajazd — Ostatnia woźnieńska protestacja — Hrabia zdobywa Soplicowo — Szturm i rzeź — Gerwazy piwniczym — Uczta zajazdowa.</p>


</div>
<div class="stanza"><div class="verse" style="margin-left: 1em">Przed burzą bywa chwila cicha i ponura, </div><div class="verse">Kiedy, nad głowy ludzi przyleciawszy, chmura </div><div class="verse">Stanie i grożąc twarzą, dech wiatrów zatrzyma, </div><div class="verse">Milczy, obiega ziemię błyskawic oczyma, </div><div class="verse">Znacząc te miejsca, gdzie wnet ciśnie grom po gromie: </div><div class="verse">Tej ciszy chwila była w Soplicowskim domie. </div><div class="verse">Myśliłbyś, że przeczucie nadzwyczajnych zdarzeń </div><div class="verse">Ścięło usta i wzniosło duchy w kraje marzeń. </div></div><div class="stanza-spacer"> </div>


<div class="stanza"><div class="verse" style="margin-left: 1em">Po wieczerzy i Sędzia, i goście ze dworu </div><div class="verse">Wychodzą na dziedziniec używać wieczoru; </div><div class="verse">Zasiadają na przyzbach wysłanych murawą. </div><div class="verse">Całe grono z posępną i cichą postawą </div><div class="verse">Pogląda w niebo, które zdawało się zniżać, </div><div class="verse">Ścieśniać i coraz bardziej ku ziemi przybliżać, </div><div class="verse">Aż oboje, skrywszy się pod zasłonę ciemną </div><div class="verse">Jak kochankowie, wszczęli rozmowę tajemną, </div><div class="verse">Tłumacząc swe uczucia w westchnieniach tłumionych, </div><div class="verse">Szeptach, szmerach i słowach na wpół wymówionych, </div><div class="verse">Z których składa się dziwna muzyka wieczoru. </div></div><div class="stanza-spacer"> </div>


<div class="stanza"><div class="verse" style="margin-left: 1em">Zaczął ją puszczyk, jęcząc na poddaszu dworu; </div><div class="verse">Szepnęły wiotkim skrzydłem nietoperze<a class="anchor" href="annotations.xhtml#annotation-442" id="anchor-442"><sup>442</sup></a>, lecą </div><div class="verse">Pod dom, gdzie szyby okien, twarze ludzi świecą; </div><div class="verse">Bliżej zaś nietoperzów<a class="anchor" href="annotations.xhtml#annotation-443" id="anchor-443"><sup>443</sup></a> siostrzyczki, ćmy, rojem </div><div class="verse">Wiją się przywabione białym kobiet strojem; </div><div class="verse">Mianowicie przykrzą się<a class="anchor" href="annotations.xhtml#annotation-444" id="anchor-444"><sup>444</sup></a> Zosi, bijąc w lice<a class="anchor" href="annotations.xhtml#annotation-445" id="anchor-445"><sup>445</sup></a> </div><div class="verse">I w jasne oczki, które biorą za dwie świéce. </div><div class="verse">Na powietrzu owadów wielki krąg się zbiera, </div><div class="verse">Kręci się, grając jako harmoniki sfera; </div><div class="verse">Ucho Zosi rozróżnia wśród tysiąca gwarów </div><div class="verse">Akord muszek i półton fałszywy komarów. </div></div><div class="stanza-spacer"> </div>


<div class="stanza"><div class="verse" style="margin-left: 1em">W polu koncert wieczorny ledwie jest zaczęty; </div><div class="verse">Właśnie muzycy kończą stroić instrumenty. </div><div class="verse">Już trzykroć wrzasnął derkacz, pierwszy skrzypak<a class="anchor" href="annotations.xhtml#annotation-446" id="anchor-446"><sup>446</sup></a> łąki, </div><div class="verse">Już mu z dala wtórują z bagien basem bąki, </div><div class="verse">Już bekasy, do góry porwawszy się, wiją </div><div class="verse">I bekając raz po raz, jak w bębenki biją. </div></div><div class="stanza-spacer"> </div>


<div class="stanza"><div class="verse" style="margin-left: 1em">Na finał szmerów muszych i ptaszęcej wrzawy </div><div class="verse">Odezwały się chórem podwójnym dwa stawy: </div><div class="verse">Jako zaklęte w górach kaukaskich jeziora </div><div class="verse">Milczące przez dzień cały, grające z wieczora. </div><div class="verse">Jeden staw, co toń jasną i brzeg miał piaszczysty, </div><div class="verse">Modrą piersią jęk wydał cichy, uroczysty; </div><div class="verse">Drugi staw, z dnem błotnistym i gardzielem<a class="anchor" href="annotations.xhtml#annotation-447" id="anchor-447"><sup>447</sup></a> mętnym, </div><div class="verse">Odpowiedział mu krzykiem żałośnie namiętnym: </div><div class="verse">W obu stawach piały żab niezliczone hordy, </div><div class="verse">Oba chóry zgodzone w dwa wielkie akordy. </div><div class="verse">Ten <em class="foreign-word">fortissimo</em> zabrzmiał, tamten nuci z cicha; </div><div class="verse">Ten zdaje się wyrzekać, tamten tylko wzdycha: </div><div class="verse">Tak dwa stawy gadały do siebie przez pola </div><div class="verse">Jak grające na przemian dwie arfy Eola. </div></div><div class="stanza-spacer"> </div>


<div class="stanza"><div class="verse" style="margin-left: 1em">Mrok gęstniał. Tylko w gaju i około rzeczki </div><div class="verse">W łozach, błyskały wilcze oczy jako świeczki; </div><div class="verse">A dalej, u ścieśnionych widnokręgu brzegów, </div><div class="verse">Tu i owdzie ogniska pastuszych noclegów. </div><div class="verse">Nareszcie księżyc srebrną pochodnię zaniecił, </div><div class="verse">Wyszedł z boru i niebo, i ziemię oświecił. </div><div class="verse">One teraz, z pomroku odkryte w połowie, </div><div class="verse">Drzemały obok siebie jako małżonkowie </div><div class="verse">Szczęśliwi: niebo w czyste objęło ramiona </div><div class="verse">Ziemi pierś, co księżycem świeci posrebrzona. </div></div><div class="stanza-spacer"> </div>


<div class="stanza"><div class="verse" style="margin-left: 1em">Już naprzeciw księżyca gwiazda jedna, druga </div><div class="verse">Błysnęła; już ich tysiąc, już milijon mruga. </div><div class="verse">Kastor z bratem Polluksem jaśnieli na czele, </div><div class="verse">Zwani niegdyś u Sławian Lele i Polele; </div><div class="verse">Teraz ich w zodyjaku gminnym znów przechrzczono: </div><div class="verse">Jeden zowie się <em class="author-emphasis">Litwą</em>, a drugi <em class="author-emphasis">Koroną</em>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Dalej niebieskiej <em class="author-emphasis">Wagi</em> dwie szale błyskają: </div><div class="verse">Na nich Bóg w dniu stworzenia (starzy powiadają) </div><div class="verse">Ważył z kolei wszystkie planety i ziemię, </div><div class="verse">Nim w przepaściach powietrza osadził ich brzemię; </div><div class="verse">Potem wagi złociste zawiesił na niebie: </div><div class="verse">Z nich to ludzie wag i szal wzór wzięli dla siebie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Na północ świeci okrąg gwiaździstego <em class="author-emphasis">Sita,</em> </div><div class="verse">Przez które Bóg (jak mówią) przesiał ziarnka żyta, </div><div class="verse">Kiedy je z nieba zrzucał dla Adama ojca </div><div class="verse">Wygnanego za grzechy z rozkoszy ogrojca.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Nieco wyżej <em class="author-emphasis">Dawida wóz</em>, gotów do jazdy,<a class="anchor" href="annotations.xhtml#annotation-448" id="anchor-448"><sup>448</sup></a> </div><div class="verse">Długi dyszel kieruje od polarnej gwiazdy. </div><div class="verse">Starzy Litwini wiedzą o rydwanie owym, </div><div class="verse">Że niesłusznie pospólstwo zwie go Dawidowym: </div><div class="verse">Gdyż to jest wóz Anielski. Na nim to przed czasy </div><div class="verse">Jechał Lucyper, Boga gdy wyzwał w zapasy, </div><div class="verse">Mlecznym gościńcem pędząc cwał w niebieskie progi, </div><div class="verse">Aż go Michał zbił z wozu, a wóz zrzucił z drogi. </div><div class="verse">Teraz, popsuty, między gwiazdami się wala; </div><div class="verse">Naprawiać go Archanioł Michał nie pozwala. </div></div><div class="stanza-spacer"> </div>


<div class="stanza"><div class="verse" style="margin-left: 1em">I to wiadomo także u starych Litwinów, </div><div class="verse">(A wiadomość tę pono wzięli od rabinów) </div><div class="verse">Że ów zodyjakowy <em class="author-emphasis">Smok</em> długi i gruby, </div><div class="verse">Który gwiaździste wije po niebie przeguby, </div><div class="verse">Którego mylnie wężem chrzczą astronomowie, </div><div class="verse">Jest nie wężem, lecz rybą: <em class="author-emphasis">Lewiatan</em> się zowie. </div><div class="verse">Przed czasy mieszkał w morzach, ale po potopie </div><div class="verse">Zdechł z niedostatku wody; więc na niebios stropie, </div><div class="verse">Tak dla osobliwości jako dla pamiątki, </div><div class="verse">Anieli zawiesili jego martwe szczątki. </div><div class="verse">Podobnie pleban Mirski zawiesił w kościele </div><div class="verse">Wykopane olbrzymów żebra i piszczele<a class="anchor" href="annotations.xhtml#annotation-449" id="anchor-449"><sup>449</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Takie gwiazd historyje, które z książek zbadał </div><div class="verse">Albo słyszał z podania, Wojski opowiadał. </div><div class="verse">Chociaż wieczorem słaby miał wzrok Wojski stary </div><div class="verse">I nie mógł w niebie dojrzeć nic przez okulary, </div><div class="verse">Lecz na pamięć znał imię i kształt każdej gwiazdy: </div><div class="verse">Wskazywał palcem miejsca i drogę ich jazdy.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Dziś mało go słuchano, nie zważano wcale </div><div class="verse">Na <em class="author-emphasis">Sito</em>, ni na <em class="author-emphasis">Smoka</em>, ani też na <em class="author-emphasis">Szale</em>. </div><div class="verse">Dziś oczy i myśl wszystkich pociąga do siebie </div><div class="verse">Nowy gość dostrzeżony niedawno na niebie: </div><div class="verse">Był to kometa pierwszej wielkości i mocy<a class="anchor" href="annotations.xhtml#annotation-450" id="anchor-450"><sup>450</sup></a>. </div><div class="verse">Zjawił się na zachodzie, leciał ku północy; </div><div class="verse">Krwawym okiem z ukosa na rydwan spoziera, </div><div class="verse">Jakby chciał zająć puste miejsce Lucypera, </div><div class="verse">Warkocz długi w tył rzucił i część nieba trzecią </div><div class="verse">Obwinął nim, gwiazd krocie zagarnął jak siecią </div><div class="verse">I ciągnie je za sobą, a sam wyżej głową </div><div class="verse">Mierzy, na północ, prosto w gwiazdę biegunową. </div></div><div class="stanza-spacer"> </div>


<div class="stanza"><div class="verse" style="margin-left: 1em">Z niewymownym przeczuciem cały lud litewski </div><div class="verse">Poglądał każdej nocy na ten cud niebieski, </div><div class="verse">Biorąc złą wróżbę z niego, tudzież z innych znaków: </div><div class="verse">Bo zbyt często słyszano krzyk złowieszczych ptaków, </div><div class="verse">Które na pustych polach gromadząc się w kupy, </div><div class="verse">Ostrzyły dzioby, jakby czekając na trupy; </div><div class="verse">Zbyt często postrzegano, że psy ziemię ryły </div><div class="verse">I jak gdyby śmierć wietrząc, przeraźliwie wyły: </div><div class="verse">Co wróży głód lub wojnę; a strażnicy boru </div><div class="verse">Widzieli, jak przez cmentarz szła dziewica moru, </div><div class="verse">Która wznosi się czołem nad najwyższe drzewa, </div><div class="verse">A w lewym ręku chustką skrwawioną powiewa. </div></div><div class="stanza-spacer"> </div>


<div class="stanza"><div class="verse" style="margin-left: 1em">Różne stąd wnioski tworzył stojący przy płocie </div><div class="verse">Ciwun, co przyszedł zdawać sprawę o robocie, </div><div class="verse">I pisarz prowentowy w szeptach z Ekonomem. </div></div><div class="stanza-spacer"> </div>


<div class="stanza"><div class="verse" style="margin-left: 1em">Lecz Podkomorzy siedział na przyzbie przed domem. </div><div class="verse">Przerwał rozmowę gości; znać, że głos zabiera: </div><div class="verse">Błysnęła przy księżycu wielka tabakiera </div><div class="verse">(Cała z szczerego złota, z brylantów oprawa, </div><div class="verse">We środku, za szkłem, portret króla Stanisława); </div><div class="verse">Zadzwonił w nią palcami, zażył i rzekł: «Panie </div><div class="verse">Tadeuszu, waścine o gwiazdach gadanie </div><div class="verse">Jest tylko echem tego, co słyszałeś w szkole. </div><div class="verse">Ja o cudzie prostaków poradzić się wolę. </div><div class="verse">I ja astronomii<a class="anchor" href="annotations.xhtml#annotation-451" id="anchor-451"><sup>451</sup></a> słuchałem dwa lata </div><div class="verse">W Wilnie, gdzie Puzynina, mądra i bogata </div><div class="verse">Pani, oddała dochód z wioski dwiestu<a class="anchor" href="annotations.xhtml#annotation-452" id="anchor-452"><sup>452</sup></a> chłopów </div><div class="verse">Na zakupienie różnych szkieł i teleskopów. </div><div class="verse">Ksiądz Poczobut, człek sławny, był obserwatorem<a class="anchor" href="annotations.xhtml#annotation-453" id="anchor-453"><sup>453</sup></a> </div><div class="verse">I całej Akademii naonczas Rektorem; </div><div class="verse">Przecież w końcu katedrę i teleskop rzucił, </div><div class="verse">Do klasztoru, do cichej celi swej powrócił </div><div class="verse">I tam umarł przykładnie. Znam się też z Śniadeckim, </div><div class="verse">Który jest mądrym bardzo człekiem, chociaż świeckim. </div><div class="verse">Owóż astronomowie planetę, kometę, </div><div class="verse">Uważają tak jako mieszczanie karetę; </div><div class="verse">Wiedzą, czyli zajeżdża przed króla stolicę, </div><div class="verse">Czyli z rogatek miejskich rusza za granicę; </div><div class="verse">Lecz kto w niej jechał? po co? co z królem rozmawiał? </div><div class="verse">Czy król posła z pokojem czy z wojną wyprawiał? </div><div class="verse">O to ani pytają. Pomnę za mych czasów, </div><div class="verse">Gdy Branecki karetą swą ruszył do Jassów </div><div class="verse">I za tą niepoczciwą pociągnął karetą </div><div class="verse">Ogon Targowiczanów, jak za tą kometą; </div><div class="verse">Lud prosty, choć w publiczne nie mieszał się rady, </div><div class="verse">Zgadnął zaraz, że ogon ów jest wróżbą zdrady. </div><div class="verse">Słychać, że lud dał imię miotły tej komecie </div><div class="verse">I powiada, że ona milijon wymiecie». </div></div><div class="stanza-spacer"> </div>


<div class="stanza"><div class="verse" style="margin-left: 1em">A na to rzekł z ukłonem Wojski: «Prawda, Jaśnie </div><div class="verse">Wielmożny Podkomorzy: przypominam właśnie, </div><div class="verse">Co mnie mówiono niegdyś małemu dziecięciu, </div><div class="verse">Pamiętam, choć nie miałem wówczas lat dziesięciu, </div><div class="verse">Kiedy widziałem w domu naszym nieboszczyka </div><div class="verse">Sapiehę, pancernego znaku porucznika, </div><div class="verse">Co potem był nadwornym marszałkiem królewskim, </div><div class="verse">Na koniec umarł wielkim kanclerzem litewskim, </div><div class="verse">Miawszy lat sto i dziesięć. Ten, za króla Jana </div><div class="verse">Trzeciego, był pod Wiedniem w chorągwi hetmana </div><div class="verse">Jabłonowskiego. Owóż, ów kanclerz powiadał, </div><div class="verse">Że właśnie kiedy na koń król Jan Trzeci siadał, </div><div class="verse">Gdy nuncyjusz papieski żegnał go na drogę, </div><div class="verse">A poseł austryjacki całował mu nogę, </div><div class="verse">Podając strzemię (poseł zwał się Wilczek hrabia), </div><div class="verse">Król krzyknął: »Patrzcie, co się na niebie wyrabia!« </div><div class="verse">Spojrzą, alić nad głowy suwał się kometa </div><div class="verse">Drogą, jaką ciągnęły wojska Mahometa, </div><div class="verse">Z wschodu na zachód. Potem i ksiądz Bartochowski, </div><div class="verse">Składając panegiryk na tryumf krakowski, </div><div class="verse">Pod godłem <em class="foreign-word">Orientis Fulmen</em>, prawił wiele </div><div class="verse">O tym komecie. Także czytam o nim w dziele </div><div class="verse">Pod tytułem <em class="book-title">Janina</em>, gdzie jest opisana </div><div class="verse">Cała wyprawa króla nieboszczyka Jana </div><div class="verse">I wyryta chorągiew wielka Mahometa, </div><div class="verse">I ów, taki jak dziś go widzimy, kometa». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Amen — rzekł na to Sędzia — ja wróżbę waszeci </div><div class="verse">Przyjmuję, oby z gwiazdą zjawił się Jan Trzeci! </div><div class="verse">Jest na zachodzie wielki dziś bohater; może </div><div class="verse">Kometa go przywiedzie do nas, co daj Boże!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Na to rzekł Wojski, głowę pochyliwszy smutnie: </div><div class="verse">«Kometa czasem wojny, czasem wróży kłótnie! </div><div class="verse">Niedobrze, iż się zjawił tuż nad Soplicowem, </div><div class="verse">Może nam grozi jakiem nieszczęściem domowem. </div><div class="verse">Mieliśmy wczoraj dosyć rozterku<a class="anchor" href="annotations.xhtml#annotation-454" id="anchor-454"><sup>454</sup></a> i zwady, </div><div class="verse">Tak w czasie polowania, jako i biesiady. </div><div class="verse">Rejent kłócił się z rana z panem Asesorem, </div><div class="verse">A pan Tadeusz wyzwał Hrabiego wieczorem. </div><div class="verse">Pono spór ten ze skóry niedźwiedziej pochodził; </div><div class="verse">I gdyby mnie Dobrodziej Sędzia nie przeszkodził, </div><div class="verse">Ja bym u stołu obu przeciwników zgodził. </div><div class="verse">Bo chciałem opowiedzieć wypadek ciekawy, </div><div class="verse">Podobny do zdarzenia wczorajszej wyprawy, </div><div class="verse">Co trafił się najpierwszym strzelcom za mych czasów, </div><div class="verse">Posłowi Rejtanowi i Księciu Denassów. </div><div class="verse">Przypadek był takowy: </div></div><div class="stanza-spacer"> </div>


<div class="stanza"><div class="verse" style="margin-left: 12em">Jenerał Podolskich </div><div class="verse">Ziem przejeżdżał z Wołynia do swoich dóbr polskich, </div><div class="verse">Czy też, gdy dobrze pomnę, na sejm do Warszawy. </div><div class="verse">Po drodze zwiedzał szlachtę, już to dla zabawy, </div><div class="verse">Już dla popularności; wstąpił więc do pana </div><div class="verse">Tadeusza, dziś świętej pamięci, Rejtana, </div><div class="verse">Który był potem naszym nowogrodzkim posłem </div><div class="verse">I w którego ja domu od dzieciństwa wzrosłem. </div><div class="verse">Owóż Rejtan na przyjazd księcia jenerała </div><div class="verse">Zaprosił gości. Liczna szlachta się zebrała, </div><div class="verse">Było teatrum (książę kochał się w teatrze), </div><div class="verse">Fajerwerk dawał Kaszyc, który mieszka w Jatrze, </div><div class="verse">Pan Tyzenhauz tancerzy przysłał, a kapele </div><div class="verse">Ogiński i pan Sołtan, co mieszka w Zdzieńciele<a class="anchor" href="annotations.xhtml#annotation-455" id="anchor-455"><sup>455</sup></a>. </div><div class="verse">Słowem, dawano huczne nad podziw zabawy </div><div class="verse">W domu, a w lasach wielkie robiono obławy. </div><div class="verse">Wiadomo zaś waszmościom jest, że prawie wszyscy, </div><div class="verse">Ile ich zapamiętać można, Czartoryscy, </div><div class="verse">Choć idą z Jagiellonów krwi, lecz do myślistwa </div><div class="verse">Nie są bardzo pochopni, pewno nie z lenistwa, </div><div class="verse">Lecz z gustów cudzoziemskich; i książę jenerał </div><div class="verse">Częściej do książek niźli do psiarni zazierał </div><div class="verse">I do alkówek<a class="anchor" href="annotations.xhtml#annotation-456" id="anchor-456"><sup>456</sup></a> damskich częściej niż do lasów. </div></div><div class="stanza-spacer"> </div>


<div class="stanza"><div class="verse" style="margin-left: 1em">W świcie księcia był książę niemiecki Denassów<a class="anchor" href="annotations.xhtml#annotation-457" id="anchor-457"><sup>457</sup></a>, </div><div class="verse">O którym powiadano, że w libijskiej ziemi </div><div class="verse">Goszcząc, polował niegdyś z królmi murzyńskiemi </div><div class="verse">I tam tygrysa spisą<a class="anchor" href="annotations.xhtml#annotation-458" id="anchor-458"><sup>458</sup></a> w ręcznym boju zwalił, </div><div class="verse">Z czego się bardzo książę ów Denassów chwalił. </div><div class="verse">U nas zaś polowano na dziki w tę porę; </div><div class="verse">Rejtan zabił ze sztućca<a class="anchor" href="annotations.xhtml#annotation-459" id="anchor-459"><sup>459</sup></a> ogromną maciorę, </div><div class="verse">Z wielkim niebezpieczeństwem, bo z bliska wypalił. </div><div class="verse">Każdy z nas trafność strzału wydziwiał i chwalił, </div><div class="verse">Tylko Niemiec Denassów obojętnie słuchał </div><div class="verse">Pochwał takich i chodząc, pod nos sobie dmuchał: </div><div class="verse">Że trafny strzał dowodzi tylko śmiałe oko, </div><div class="verse">Biała broń śmiałą rękę; i zaczął szeroko </div><div class="verse">Znowu gadać o swojej Libiji i spisie, </div><div class="verse">O swych królach murzyńskich i o swym tygrysie. </div><div class="verse">Markotno to się stało panu Rejtanowi. </div><div class="verse">Był człek żywy, uderzył po szabli i mówi: </div><div class="verse">»Mości książę! kto patrzy śmiele, walczy śmiele, </div><div class="verse">Warte dziki tygrysów, a spis karabele«. </div><div class="verse">I zaczynali z Niemcem dyskurs nazbyt żwawy. </div><div class="verse">Szczęściem, książę jenerał przerwał te rozprawy, </div><div class="verse">Godząc ich po francusku: co tam gadał, nie wiem, </div><div class="verse">Ale ta zgoda był to popiół nad zarzewiem. </div><div class="verse">Bo Rejtan wziął do serca, okazyi<a class="anchor" href="annotations.xhtml#annotation-460" id="anchor-460"><sup>460</sup></a> czekał </div><div class="verse">I dobrą sztukę spłatać Niemcowi przyrzekał; </div><div class="verse">Tej sztuki ledwie własnym nie przypłacił zdrowiem, </div><div class="verse">A spłatał ją nazajutrz, jak to wnet opowiem». </div></div><div class="stanza-spacer"> </div>


<div class="stanza"><div class="verse" style="margin-left: 1em">Tu Wojski umilknąwszy prawą rękę wznosił </div><div class="verse">I u Podkomorzego tabakiery prosił; </div><div class="verse">Długo zażywa, kończyć powieści nie raczy, </div><div class="verse">Jak gdyby chciał zaostrzyć ciekawość słuchaczy. </div><div class="verse">Zaczynał wreszcie, kiedy znowu mu przerwano </div><div class="verse">Powieść taką ciekawą, tak pilnie słuchaną! </div><div class="verse">Bo do Sędziego nagle ktoś przysłał człowieka, </div><div class="verse">Donosząc, że z niezwłocznym interesem czeka. </div><div class="verse">Sędzia, dając dobranoc, żegnał całe grono. </div><div class="verse">Natychmiast się po różnych stronach rozpierzchniono: </div><div class="verse">Ci spać do domu, tamci w stodole na sianie; </div><div class="verse">Sędzia szedł podróżnemu dawać posłuchanie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Inni już śpią. Tadeusz po sieniach się zwija, </div><div class="verse">Chodząc jako wartownik około drzwi stryja, </div><div class="verse">Bo musi w ważnych rzeczach rady jego szukać </div><div class="verse">Dziś jeszcze, nim spać pójdzie. Nie śmie do drzwi stukać; </div><div class="verse">Sędzia drzwi na klucz zamknął, z kimś tajnie rozmawia; </div><div class="verse">Tadeusz końca czeka, a ucha nadstawia.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Słyszy wewnątrz szlochanie. Nie trącając klamek, </div><div class="verse">Ostrożnie dziurką klucza zagląda przez zamek: </div><div class="verse">Widzi rzecz dziwną! Sędzia i Robak na ziemi </div><div class="verse">Klęczeli, objąwszy się i łzami rzewnemi </div><div class="verse">Płakali; Robak ręce Sędziego całował, </div><div class="verse">Sędzia księdza za szyję płacząc obejmował. </div><div class="verse">Wreszcie po ćwierćgodzinnym przerwaniu rozmowy </div><div class="verse">Robak po cichu tymi odezwał się słowy: </div></div><div class="stanza-spacer"> </div>


<div class="stanza"><div class="verse" style="margin-left: 1em">«Bracie! Bóg wie, żem dotąd tajemnic dochował, </div><div class="verse">Którem z żalu za grzechy w spowiedzi ślubował: </div><div class="verse">Że Bogu i Ojczyźnie poświęcony cały, </div><div class="verse">Nie służąc pysze, ziemskiej nie szukając chwały, </div><div class="verse">Żyłem dotąd i chciałem umrzeć bernardynem, </div><div class="verse">Nie wydając nazwiska, nie tylko przed gminem, </div><div class="verse">Ale nawet przed tobą i przed własnym synem! </div><div class="verse">Wszakże ksiądz prowincyjał dał mi pozwolenie </div><div class="verse"><em class="foreign-word">In articulo mortis</em> zrobić objawienie. </div><div class="verse">Kto wie, czy wrócę żywy! kto wie, co się stanie! </div><div class="verse">W Dobrzynie! Bracie! wielkie, wielkie zamieszanie! </div><div class="verse">Francuz jeszcze daleko, nim przeminie zima </div><div class="verse">Trzeba czekać, a szlachta pono nie dotrzyma. </div><div class="verse">Możem zanadto czynnie z powstaniem się krzątał! </div><div class="verse">Pono źle zrozumieli! Klucznik wszystko splątał! </div><div class="verse">Ten wariat Hrabia, słyszę, pobiegł do Dobrzyna, </div><div class="verse">Nie mogłem go uprzedzić, ważna w tym przyczyna: </div><div class="verse">Stary Maciek mnie poznał, a jeśli odkryje, </div><div class="verse">Potrzeba będzie oddać pod Scyzoryk szyję. </div><div class="verse">Nic Klucznika nie wstrzyma! Mniejsza o mą głowę, </div><div class="verse">Lecz tym odkryciem, spisku zerwałbym osnowę. </div><div class="verse">Przecież dziś tam być muszę! Widzieć, co się dzieje, </div><div class="verse">Choćbym zginął: beze mnie szlachta oszaleje! </div><div class="verse">Bądź zdrów, najmilszy bracie! bądź zdrów, śpieszyć muszę. </div><div class="verse">Jeśli zginę, ty jeden westchniesz za mą duszę; </div><div class="verse">W przypadku wojny, tobie cała tajemnica </div><div class="verse">Wiadoma: kończ, com zaczął, pomnij, żeś Soplica!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Tu ksiądz łzy otarł, habit zapiął, kaptur włożył </div><div class="verse">I okienicę tylną po cichu otworzył, </div><div class="verse">Widać było, że oknem do ogrodu skakał; </div><div class="verse">Sędzia, zostawszy jeden, siadł w krześle i płakał. </div></div><div class="stanza-spacer"> </div>


<div class="stanza"><div class="verse" style="margin-left: 1em">Chwilę czekał Tadeusz, nim w klamkę zadzwonił; </div><div class="verse">Otworzono mu, cicho wszedł, nisko się skłonił: </div><div class="verse">«Stryjaszku dobrodzieju — rzekł — ledwie dni kilka </div><div class="verse">Przebawiłem tu, dni te minęły jak chwilka; </div><div class="verse">Nie miałem czasu z twoim domem się nacieszyć </div><div class="verse">I z tobą, a odjeżdżać muszę, muszę spieszyć </div><div class="verse">Zaraz, dzisiaj, stryjaszku, a jutro najdaléj: </div><div class="verse">Wszak pamiętacie, żeśmy Hrabiego wyzwali. </div><div class="verse">Bić się z nim to rzecz moja, posłałem wyzwanie, </div><div class="verse">W Litwie jest zakazane pojedynkowanie, </div><div class="verse">Jadę więc na granicę Warszawskiego Księstwa. </div><div class="verse">Hrabia, prawda, fanfaron, lecz mu nie brak męstwa, </div><div class="verse">Na miejsce naznaczone zapewne się stawi, </div><div class="verse">Rozprawim się; a jeśli Bóg pobłogosławi, </div><div class="verse">Ukarzę go, a potem za Łososny brzegi </div><div class="verse">Przepłynę, gdzie mnie bratnie czekają szeregi. </div><div class="verse">Słyszałem, że mi ojciec testamentem kazał </div><div class="verse">Służyć w wojsku, a nie wiem, kto testament zmazał». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Mój Tadeuszku — rzekł stryj — czy waszeć kąpany </div><div class="verse">W gorącej wodzie, czy też kręcisz jak lis szczwany, </div><div class="verse">Co indziej kitą wije, a sam indziej bieży? </div><div class="verse">Wyzwaliśmy, zapewne, i bić się należy. </div><div class="verse">Ale jechać dziś, skądżeś waszeć tak się zaciął? </div><div class="verse">Przed pojedynkiem zwyczaj jest posłać przyjaciół, </div><div class="verse">Układać się. Wszak Hrabia może nas przeprosić, </div><div class="verse">Deprekować<a class="anchor" href="annotations.xhtml#annotation-461" id="anchor-461"><sup>461</sup></a>; czekaj waść, czasu jeszcze dosyć. </div><div class="verse">Chyba inny giez jaki waści stąd wygania, </div><div class="verse">To gadaj szczerze, po co takie omawiania? </div><div class="verse">Jestem twój stryj; choć stary, znam, co serce młode; </div><div class="verse">Byłem ci ojcem (mówiąc gładził go pod brodę), </div><div class="verse">Już w ucho szepnął o tym mnie mój palec mały, </div><div class="verse">Że waszeć masz tu jakieś z damami kabały. </div><div class="verse">Za katy, prędko teraz młódź do dam się bierze! </div><div class="verse">No, Tadeuszku, przyznaj mi się waść, a szczerze». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Jużci — bąknął Tadeusz — prawda: są przyczyny </div><div class="verse">Inne, kochany stryju, może z mojej winy! </div><div class="verse">Omyłka! cóż? nieszczęście! już trudno naprawić! </div><div class="verse">Nie, drogi stryju, dłużej nie mogę tu bawić! </div><div class="verse">Błąd młodości! Stryjaszku, nie pytaj o więcej, </div><div class="verse">Ja muszę z Soplicowa wyjeżdżać co prędzej». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Ho! — rzekł Stryj — pewnie jakieś miłośne zatargi! </div><div class="verse">Uważałem, że waszeć wczoraj gryzłeś wargi, </div><div class="verse">Poglądając spode łba na pewną dziewczynkę; </div><div class="verse">Widziałem, że i ona miała kwaśną minkę. </div><div class="verse">Znam ja te wszystkie głupstwa; kiedy dzieci para </div><div class="verse">Kocha się, to tam u nich nieszczęść co niemiara! </div><div class="verse">To cieszą się, to znowu trapią się i smucą, </div><div class="verse">To znowu, Bóg wie o co, do zębów się kłócą, </div><div class="verse">To stojąc w kątkach jakby mruki, nie gadają </div><div class="verse">Do siebie, czasem nawet w pole uciekają. </div><div class="verse">Jeżeli na was raptus podobny napada, </div><div class="verse">Bądźcie tylko cierpliwi, już jest na to rada; </div><div class="verse">Biorę na siebie wkrótce przywieść was do zgody. </div><div class="verse">Znam ja te wszystkie głupstwa, wszakże byłem młody. </div><div class="verse">Powiedz mi wasze<a class="anchor" href="annotations.xhtml#annotation-462" id="anchor-462"><sup>462</sup></a> wszystko; ja może nawzajem </div><div class="verse">Coś odkryję i tak się oba poprzyznajem». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Stryjaszku — rzekł Tadeusz, całując mu rękę </div><div class="verse">I rumieniąc się — powiem prawdę. Tę panienkę, </div><div class="verse">Zosię, wychowanicę stryja, podobałem </div><div class="verse">Bardzo, choć tylko parę razy ją widziałem; </div><div class="verse">A mówią, że stryj dla mnie za żonę przeznacza </div><div class="verse">Podkomorzankę, piękną i córkę bogacza. </div><div class="verse">Teraz nie mógłbym z panną Różą się ożenić, </div><div class="verse">Kiedy kocham tę Zosię; trudno serce zmienić! </div><div class="verse">Nieuczciwie, żeniąc się z jedną, kochać drugą. </div><div class="verse">Czas może mnie uleczy; wyjadę — na długo». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Tadeuszku — stryj przerwał — to mi dziwny sposób </div><div class="verse">Kochania się: uciekać od kochanych osób! </div><div class="verse">Dobrze, żeś szczery; widzisz, głupstwo byś wypłatał, </div><div class="verse">Odjeżdżając: a co waść powiesz, gdybym swatał </div><div class="verse">Sam waści Zosię? He? Cóż, nie skoczysz z radości?» </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz rzekł po chwili «Dobroć jegomości </div><div class="verse">Dziwi mnie. Lecz cóż? Łaska stryja dobrodzieja </div><div class="verse">Nie przyda się już na nic! Ach, próżna nadzieja! </div><div class="verse">Bo pani Telimena nie odda mi Zosi!» </div><div class="verse">«Będziem prosić» rzekł Sędzia. </div></div><div class="stanza-spacer"> </div>


<div class="stanza"><div class="verse" style="margin-left: 12em">«Nikt jej nie uprosi — </div><div class="verse">Przerwał prędko Tadeusz — nie, czekać nie mogę, </div><div class="verse">Stryjaszku, muszę prędko, jutro jechać w drogę. </div><div class="verse">Daj mi, stryjaszku, tylko twe błogosławieństwo, </div><div class="verse">Wszystko przygotowałem, jadę zaraz w Księstwo». </div></div><div class="stanza-spacer"> </div>


<div class="stanza"><div class="verse" style="margin-left: 1em">Sędzia, wąs kręcąc, z gniewem na chłopca spozierał: </div><div class="verse">«To waść tak szczery? takeś mi serce otwierał? </div><div class="verse">Naprzód ów pojedynek, potem znowu miłość </div><div class="verse">I ten wyjazd; oj, jest tu w tym jakaś zawiłość. </div><div class="verse">Już mnie gadano, jużem kroki waści badał! </div><div class="verse">Asan<a class="anchor" href="annotations.xhtml#annotation-463" id="anchor-463"><sup>463</sup></a> bałamut i trzpiot, asan kłamstwa gadał! </div><div class="verse">A gdzież to asan chodził onegdaj wieczorem, </div><div class="verse">Czego asan jak wyżeł tropił pode dworem? </div><div class="verse">O Tadeuszku! jeśli może asan Zosię </div><div class="verse">Zbałamucił i teraz uciekasz, młokosie, </div><div class="verse">To się waści nie uda! Lubisz czy nie lubisz, </div><div class="verse">Zapowiadam asanu, że Zosię poślubisz; </div><div class="verse">A nie, to bizun — jutro staniesz na kobiercu! </div><div class="verse">I gada mnie o czuciach! o niezmiennym sercu! </div><div class="verse">Łgarz jesteś! pfe! Ja z waści, panie Tadeuszu, </div><div class="verse">Zrobię śledztwo, ja waści jeszcze natrę uszu! </div><div class="verse">Dziś dość miałem kłopotów, aż mnie głowa boli; </div><div class="verse">Ten mi jeszcze spokojnie zasnąć nie dozwoli! </div><div class="verse">Idź mi waść spać!» To mówiąc, drzwi na wściąż<a class="anchor" href="annotations.xhtml#annotation-464" id="anchor-464"><sup>464</sup></a> otwierał </div><div class="verse">I zawołał Woźnego, żeby go rozbierał. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz cicho wyszedł, opuściwszy głowę, </div><div class="verse">Rozbierał w myśli przykrą ze stryjem rozmowę: </div><div class="verse">Pierwszy raz połajany tak ostro!... Ocenił </div><div class="verse">Słuszność wyrzutów, sam się przed sobą rumienił. </div><div class="verse">Co począć? jeśli Zosia o wszystkim się dowie? </div><div class="verse">Prosić o rękę? a cóż Telimena powie? </div><div class="verse">Nie, czuł, że nie mógł dłużej zostać w Soplicowie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tak zadumany ledwie zrobił kroków parę, </div><div class="verse">Gdy mu coś drogę zaszło; spojrzał: widzi marę, </div><div class="verse">Całą w bieliźnie, długą, wysmukłą i cienką. </div><div class="verse">Suwała się ku niemu z wyciągniętą ręką, </div><div class="verse">Od której odbijał się drżący blask miesięczny, </div><div class="verse">I przystąpiwszy, cicho jęknęła: «Niewdzięczny! </div><div class="verse">Szukałeś wzroku mego, teraz go unikasz; </div><div class="verse">Szukałeś rozmów ze mną, dziś uszy zamykasz, </div><div class="verse">Jakby w słowach, we wzroku mym była trucizna! </div><div class="verse">Dobrze mi tak, wiedziałam, kto jesteś: mężczyzna! </div><div class="verse">Nie znając kokieterii, nie chciałam cię dręczyć, </div><div class="verse">Uszczęśliwiłam; takżeś umiał mnie zawdzięczyć! </div><div class="verse">Tryumf nad miękkim sercem serce twe zatwardził; </div><div class="verse">Żeś je zdobył zbyt łacno, zbyt prędkoś nim wzgardził! </div><div class="verse">Dobrze mi tak! Lecz straszną nauczona probą, </div><div class="verse">Wierz mi, iż więcej niż ty gardzę sama sobą!» </div></div><div class="stanza-spacer"> </div>


<div class="stanza"><div class="verse" style="margin-left: 1em">«Telimeno — Tadeusz rzekł — dalbóg nietwarde </div><div class="verse">Mam serce ani ciebie unikam przez wzgardę; </div><div class="verse">Ale uważ no sama, wszak nas widzą, śledzą, </div><div class="verse">Czyż można tak otwarcie? cóż ludzie powiedzą? </div><div class="verse">Wszak to nieprzyzwoicie, to dalbóg jest grzechem». </div><div class="verse">«Grzechem! — odpowiedziała mu z gorzkim uśmiechem — </div><div class="verse">Niewiniątko! baranek! Ja, będąc kobiétą, </div><div class="verse">Jeśli z miłości nie dbam, choćby mnie odkryto, </div><div class="verse">Choćby mnie osławiono; a ty, ty mężczyzna? </div><div class="verse">Cóż szkodzi z was któremu, chociaż się i przyzna, </div><div class="verse">Że ma romans z dziesięciu razem kochankami? </div><div class="verse">Mów prawdę: chcesz mnie rzucić?» Zalała się łzami. </div><div class="verse">«Telimeno, cóż by świat mówił o człowieku — </div><div class="verse">Rzekł Tadeusz — który by teraz, w moim wieku, </div><div class="verse">Zdrów, żył na wsi, kochał się: kiedy tyle młodzi, </div><div class="verse">Tylu żonatych od żon, od dzieci uchodzi </div><div class="verse">Za granicę, pod znaki narodowe bieży? </div><div class="verse">Choćbym chciał zostać, czy to ode mnie zależy? </div><div class="verse">Ojciec mnie testamentem kazał, abym służył </div><div class="verse">W wojsku polskim, teraz stryj ten rozkaz powtórzył: </div><div class="verse">Jutro jadę, zrobiłem już postanowienie, </div><div class="verse">I dalbóg, Telimeno, już go nie odmienię». </div><div class="verse">«Ja — rzekła Telimena — nie chcę ci zagradzać </div><div class="verse">Drogi do sławy, szczęściu twojemu przeszkadzać! </div><div class="verse">Jesteś mężczyzną, znajdziesz kochankę godniejszą </div><div class="verse">Serca twojego, znajdziesz bogatszą, piękniejszą! </div><div class="verse">Tylko dla mej pociechy, niech wiem przed rozstaniem, </div><div class="verse">Że twoja skłonność była prawdziwym kochaniem, </div><div class="verse">Że to nie był żart tylko, nie rozpusta płocha, </div><div class="verse">Lecz miłość; niech wiem, że mnie mój Tadeusz kocha! </div><div class="verse">Niech słowo »kocham« jeszcze raz z ust twych usłyszę, </div><div class="verse">Niech je w sercu wyryję i w myśli zapiszę. </div><div class="verse">Przebaczę łacniej, chociaż przestaniesz mnie kochać, </div><div class="verse">Pomnąc jakoś mnie kochał!» I zaczęła szlochać. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz, widząc że tak płacze i tak błaga </div><div class="verse">Czule, i tylko takiej drobnostki wymaga, </div><div class="verse">Wzruszył się, przejęły go szczery żal i litość, </div><div class="verse">I jeżeliby badał serca swego skrytość, </div><div class="verse">Może by się w tej chwili i sam nie dowiedział, </div><div class="verse">Czyli ją kochał, czy nie, więc żywo powiedział: </div><div class="verse">«Telimeno, bogdaj mnie jasny piorun ubił, </div><div class="verse">Jeśli nie prawda, żem cię, dalbóg, bardzo lubił, </div><div class="verse">Czy kochał. Krótkie z sobą spędziliśmy chwile, </div><div class="verse">Ale one mnie przeszły tak słodko, tak mile, </div><div class="verse">Że będą długo, zawsze myśli mej przytomne, </div><div class="verse">I dalibóg, że nigdy ciebie nie zapomnę». </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena skoczywszy padła mu na szyję: </div><div class="verse">«Tegom się spodziewała! Kochasz mnie, więc żyję! </div><div class="verse">Bo dzisiaj miałam dni me własną ręką skrócić; </div><div class="verse">Gdy mnie kochasz mój drogi, czyż możesz mnie rzucić? </div><div class="verse">Tobie oddałam serce, oddam ci majątek, </div><div class="verse">Pójdę za tobą wszędzie; każdy świata kątek </div><div class="verse">Będzie mnie z tobą miły! Z najdzikszej pustyni </div><div class="verse">Miłość, wierzaj mi, ogród rozkoszy uczyni». </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz, wydarłszy się z objęcia przemocą: </div><div class="verse">«Jak to? — rzekł — czyś z rozumu obrana? gdzie? po co? </div><div class="verse">Jechać za mną? Ja, będąc sam prostym żołnierzem, </div><div class="verse">Włóczyć, czy markietankę<a class="anchor" href="annotations.xhtml#annotation-465" id="anchor-465"><sup>465</sup></a>?» — «To my się pobierzem» </div><div class="verse">Rzekła mu Telimena. «Nie, nigdy! — zawoła </div><div class="verse">Tadeusz.— Ja żenić się nie mam teraz zgoła </div><div class="verse">Zamiaru, ni kochać się. Fraszki! dajmy pokój! </div><div class="verse">Proszę cię, moja droga, rozmyśl się! uspokój! </div><div class="verse">Ja jestem tobie wdzięczen, ale niepodobna </div><div class="verse">Żenić się. Kochajmy się, ale tak — z osobna. </div><div class="verse">Zostać dłużej nie mogę; nie, nie, jechać muszę. </div><div class="verse">Bądź zdrowa, Telimeno moja; jutro ruszę». </div></div><div class="stanza-spacer"> </div>


<div class="stanza"><div class="verse" style="margin-left: 1em">Rzekł, nasuwał kapelusz, odwracał się bokiem, </div><div class="verse">Chcąc iść; lecz go wstrzymała Telimena okiem </div><div class="verse">I twarzą, jak Meduzy<a class="anchor" href="annotations.xhtml#annotation-466" id="anchor-466"><sup>466</sup></a> głową. Musiał zostać </div><div class="verse">Mimowolnie; poglądał z trwogą na jej postać: </div><div class="verse">Stała blada, bez ruchu, bez tchu i bez życia; </div><div class="verse">Aż wyciągając rękę jak miecz do przebicia, </div><div class="verse">Z palcem zmierzonym prosto w Tadeusza oczy: </div><div class="verse">«Tego chciałam! — krzyknęła — ha, języku smoczy! </div><div class="verse">Serce jaszczurcze! To nic, żem tobą zajęta </div><div class="verse">Wzgardziła Asesora, Hrabię i Rejenta, </div><div class="verse">Żeś mnie uwiodł i teraz porzucił sierotę, </div><div class="verse">To nic! Jesteś mężczyzną, znam waszą niecnotę, </div><div class="verse">Wiem, że jak inni, tak ty mógłbyś wiarę złamać, </div><div class="verse">Lecz nie wiedziałam, że tak podle umiesz kłamać! </div><div class="verse">Słuchałam pode drzwiami stryja! Więc to dziecko, </div><div class="verse">Zosia, wpadła ci w oko i na nią zdradziecko </div><div class="verse">Dybiesz? Zaledwieś jedną nieszczęsną oszukał, </div><div class="verse">A jużeś pod jej okiem nowych ofiar szukał! </div><div class="verse">Uciekaj, lecz cię moje dosięgną przekleństwa — </div><div class="verse">Lub zostań, wydam światu twoje bezeceństwa; </div><div class="verse">Twe sztuki już nie zwiodą innych, jak mnie zwiodły! </div><div class="verse">Precz! gardzę tobą! jesteś kłamca, człowiek podły!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Na obelgę śmiertelną dla uszu szlachcica, </div><div class="verse">I której żaden nigdy nie słyszał Soplica, </div><div class="verse">Zadrżał Tadeusz, twarz mu pobladła jak trupia, </div><div class="verse">Tupnąwszy nogą, usta ścisnąwszy, rzekł: «Głupia!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Odszedł; lecz wyraz «podłość» echem się powtórzył </div><div class="verse">W sercu. Wzdrygnął się młodzian, czuł, że nań zasłużył, </div><div class="verse">Czuł, że wyrządził wielką krzywdę Telimenie, </div><div class="verse">Że go słusznie skarżyła, mówiło sumienie; </div><div class="verse">Lecz czuł, że po tych skargach tym mocniej ją zbrzydził. </div><div class="verse">O Zosi, ach! pomyślić nie ważył się, wstydził. </div><div class="verse">Przecież ta Zosia, taka piękna, taka miła! </div><div class="verse">Stryj swatał ją! może by jego żoną była, </div><div class="verse">Gdyby nie szatan, co go plącząc w grzech za grzechem, </div><div class="verse">W kłamstwo za kłamstwem, wreszcie odstąpił z uśmiechem! </div><div class="verse">Złajany, pogardzony od wszystkich, w dni parę </div><div class="verse">Zmarnował przyszłość! Uczuł słuszną zbrodni karę. </div></div><div class="stanza-spacer"> </div>


<div class="stanza"><div class="verse" style="margin-left: 1em">W tej burzy uczuć jakby kotwica spoczynku </div><div class="verse">Zabłysnęła mu nagle myśl o pojedynku: </div><div class="verse">«Zamordować Hrabiego! łotra! krzyknął w gniewie, </div><div class="verse">Zginąć albo zemścić się!» A za co? sam nie wie; </div><div class="verse">I ten gniew wielki, jak się zajął w mgnieniu oka, </div><div class="verse">Tak wywietrzał. Znów zdjęła go żałość głęboka, </div><div class="verse">Myślił: «Jeśli prawdziwe było postrzeżenie, </div><div class="verse">Że Hrabia z Zosią jakieś ma porozumienie, </div><div class="verse">I cóż stąd? Może Hrabia kocha Zosię szczerze, </div><div class="verse">Może go ona kocha, za męża wybierze? </div><div class="verse">Jakimże prawem chciałbym zerwać to zamęście, </div><div class="verse">I, sam nieszczęśnik, wszystkich mam zaburzać szczęście?» </div></div><div class="stanza-spacer"> </div>


<div class="stanza"><div class="verse" style="margin-left: 1em">Wpadł w rozpacz i nie widział innego sposobu, </div><div class="verse">Chyba ucieczkę prędką; gdzie? chyba do grobu!
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Więc kułak<a class="anchor" href="annotations.xhtml#annotation-467" id="anchor-467"><sup>467</sup></a> przycisnąwszy na schylonym czole, </div><div class="verse">Biegł ku łąkom, gdzie stawy błyszczały się w dole, </div><div class="verse">I stanął nad błotnistym; w zielonawe tonie </div><div class="verse">Łakomy wzrok utopił i błotniste wonie </div><div class="verse">Z rozkoszą ciągnął piersią, i otworzył usta </div><div class="verse">Ku nim. Bo samobójstwo jak każda rozpusta </div><div class="verse">Jest wymyślną; on w głowy szalonym zawrocie </div><div class="verse">Czuł niewymowny pociąg utopić się w błocie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Lecz Telimena z dzikiej młodzieńca postawy </div><div class="verse">Zgadując rozpacz, widząc że pobiegł nad stawy, </div><div class="verse">Chociaż ku niemu takim słusznym gniewem pała, </div><div class="verse">Przelękła się; w istocie dobre serce miała. </div><div class="verse">Żal jej było, że inną śmiał Tadeusz lubić, </div><div class="verse">Chciała go skarać, ale nie myśliła zgubić. </div><div class="verse">Więc puściła się za nim, wznosząc ręce obie, </div><div class="verse">Krzycząc: «Stój! głupstwo! kochaj czy nie! żeń się sobie </div><div class="verse">Czy jedź! tylko stój!» Ale on już szybkim biegiem </div><div class="verse">Wyprzedził ją daleko; już stanął nad brzegiem.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Dziwnym zrządzeniem losów, po tym samym brzegu </div><div class="verse">Jechał Hrabia na czele dżokejów szeregu, </div><div class="verse">A zachwycony wdziękiem nocy tak pogodnej </div><div class="verse">I harmonią cudną orkiestry podwodnej, </div><div class="verse">Owych chorów, co brzmiały jak arfy eolskie, </div><div class="verse">(Żadne żaby nie grają tak pięknie jak polskie), </div><div class="verse">Wstrzymał konia i o swej zapomniał wyprawie, </div><div class="verse">Zwrócił ucho do stawu i słuchał ciekawie. </div><div class="verse">Oczy wodził po polach, po niebios obszarze: </div><div class="verse">Pewnie układał w myśli nocne peizaże. </div></div><div class="stanza-spacer"> </div>


<div class="stanza"><div class="verse" style="margin-left: 1em">Zaiste, okolica była malownicza! </div><div class="verse">Dwa stawy pochyliły ku sobie oblicza </div><div class="verse">Jako para kochanków: prawy staw miał wody </div><div class="verse">Gładkie i czyste jako dziewicze jagody; </div><div class="verse">Lewy, ciemniejszy nieco, jako twarz młodziana </div><div class="verse">Smagława i już męskim puchem osypana. </div><div class="verse">Prawy złocistym piaskiem połyskał się wkoło, </div><div class="verse">Jak gdyby włosem jasnym; a lewego czoło </div><div class="verse">Najeżone łozami, wierzbami czubate; </div><div class="verse">Oba stawy ubrane w zieloności szatę. </div></div><div class="stanza-spacer"> </div>


<div class="stanza"><div class="verse" style="margin-left: 1em">Z nich dwa strugi<a class="anchor" href="annotations.xhtml#annotation-468" id="anchor-468"><sup>468</sup></a>, jak ręce związane pospołu, </div><div class="verse">Ściskają się. Strug dalej upada do dołu; </div><div class="verse">Upada, lecz nie ginie, bo w rowu ciemnotę </div><div class="verse">Unosi na swych falach księżyca pozłotę; </div><div class="verse">Woda warstami spada, a na każdej warście </div><div class="verse">Połyskają się blasku miesięcznego garście, </div><div class="verse">Światło w rowie na drobne drzazgi się roztrąca, </div><div class="verse">Chwyta je i w głąb niesie toń uciekająca, </div><div class="verse">A z góry znów garściami spada blask miesiąca. </div><div class="verse">Myślałbyś, że u stawu siedzi Świtezianka, </div><div class="verse">Jedną ręką zdrój leje z bezdennego dzbanka, </div><div class="verse">A drugą ręką w wodę dla zabawki miota </div><div class="verse">Brane z fartuszka garście zaklętego złota.

 </div></div><div class="stanza-spacer"> </div>


<div class="stanza"><div class="verse" style="margin-left: 1em">Dalej, z rowu wybiegłszy, strumień na równinie </div><div class="verse">Rozkręca się, ucisza, lecz widać że płynie, </div><div class="verse">Bo na jego ruchomej, drgającej powłoce </div><div class="verse">Wzdłuż miesięczne światełko drgające migoce. </div><div class="verse">Jako piękny wąż żmudzki, zwany <em class="foreign-word">giwojtosem</em>, </div><div class="verse">Chociaż zdaje się drzemać, leżąc między wrzosem, </div><div class="verse">Pełźnie, bo na przemiany srebrzy się i złoci, </div><div class="verse">Aż nagle zniknie z oczu we mchu lub paproci: </div><div class="verse">Tak strumień kręcący się chował się w olszynach, </div><div class="verse">Które na widnokręgu czerniały kończynach, </div><div class="verse">Wznosząc swe kształty lekkie, niewyraźne oku, </div><div class="verse">Jak duchy na wpół widne, na poły w obłoku.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Między stawami w rowie młyn ukryty siedzi. </div><div class="verse">Jako stary opiekun, co kochanków śledzi, </div><div class="verse">Podsłuchał ich rozmowę, gniewa się, szamoce, </div><div class="verse">Trzęsie głową, rękami, i groźby bełkoce: </div><div class="verse">Tak ów młyn nagle zatrząsł mchem obrosłe czoło </div><div class="verse">I palczastą swą pięścią wykręcając wkoło, </div><div class="verse">Ledwo klęknął i szczęki zębowate ruszył, </div><div class="verse">Zaraz miłośną stawów rozmowę zagłuszył </div><div class="verse">I zbudził Hrabię.

 </div></div><div class="stanza-spacer"> </div>


<div class="stanza"><div class="verse" style="margin-left: 12em">Hrabia widząc, że tak blisko </div><div class="verse">Tadeusz naszedł jego zbrojne stanowisko, </div><div class="verse">Krzyczy: «Do broni! łapaj!» Skoczyli dżokeje; </div><div class="verse">Nim Tadeusz rozeznać mógł, co się z nim dzieje, </div><div class="verse">Już go chwycili. Biegą do dworu, w podwórze </div><div class="verse">Wpadają. Dwór budzi się, psy w hałas, w krzyk stróże. </div><div class="verse">Wyskoczył wpół ubrany Sędzia; widzi zgraję </div><div class="verse">Zbrojną, myśli, że zbójcy, aż Hrabię poznaje. </div><div class="verse">«Co to jest?» pyta. Hrabia szpadą nad nim mignął, </div><div class="verse">Lecz widząc bezbronnego w zapale ostygnął: </div><div class="verse">«Soplico — rzekł — odwieczny wrogu mej rodziny, </div><div class="verse">Dziś skarzę cię za dawne i za świeże winy, </div><div class="verse">Dziś zdasz mi sprawę z mojej fortuny zaboru, </div><div class="verse">Nim pomszczę się obelgi mojego honoru!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Lecz Sędzia, żegnając się, krzyknął: «W Imię Ojca </div><div class="verse">I Syna! tfu! mospanie Hrabia, czy waść zbojca? </div><div class="verse">Przebóg! czy się to zgadza z pana urodzeniem, </div><div class="verse">Wychowaniem i z pana na świecie znaczeniem? </div><div class="verse">Nie pozwolę skrzywdzić się!» Wtem Sędziego słudzy </div><div class="verse">Biegli, jedni z kijami, ze strzelbami drudzy; </div><div class="verse">Wojski, stojąc z daleka, poglądał ciekawie </div><div class="verse">W oczy panu Hrabiemu, a nóż miał w rękawie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Już mieli zacząć bitwę, lecz Sędzia przeszkodził; </div><div class="verse">Próżno było bronić się, nowy wróg nadchodził: </div><div class="verse">Postrzeżono w olszynie blask, wystrzał rusznicy! </div><div class="verse">Most na rzece zahuczał tętentem konnicy </div><div class="verse">I «Hejże na Soplicę!» tysiąc głosów wrzasło. </div><div class="verse">Wzdrygnął się Sędzia: poznał Gerwazego hasło; </div><div class="verse">«Nic to — zawołał Hrabia — będzie tu nas więcéj, </div><div class="verse">Poddaj się Sędzio, to są moi sprzymierzeńcy». </div></div><div class="stanza-spacer"> </div>


<div class="stanza"><div class="verse" style="margin-left: 1em">Wtem Asesor nadbiegał, krzycząc: «Areszt kładę </div><div class="verse">W imię Imperatorskiej Mości; oddaj szpadę, </div><div class="verse">Panie Hrabio, bo wezwę wojskowej pomocy, </div><div class="verse">A wiesz pan, że kto zbrojnie śmie napadać w nocy, </div><div class="verse">Zastrzeżono tysiącznym dwóchsetnym ukazem, </div><div class="verse">Że jak zło...» Wtem go Hrabia w twarz uderzył płazem. </div><div class="verse">Padł zgłuszony Asesor i skrył się w pokrzywy; </div><div class="verse">Wszyscy myśleli, że był ranny lub nieżywy. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Widzę — rzekł Sędzia — że się na rozbój zanosi». </div><div class="verse">Jęknęli wszyscy; wszystkich zagłuszył wrzask Zosi, </div><div class="verse">Która krzyczała, Sędzię objąwszy rękami, </div><div class="verse">Jako dziecko od Żydów kłute igiełkami. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tymczasem Telimena wpadła między konie, </div><div class="verse">Wyciągnęła ku Hrabi załamane dłonie: </div><div class="verse">«Na twój honor! — krzyknęła przeraźliwym głosem, </div><div class="verse">Z głową w tył wychyloną, z rozpuszczonym włosem — </div><div class="verse">Przez wszystko co jest świętym, na klęczkach błagamy! </div><div class="verse">Hrabio, śmieszże odmówić? proszą ciebie damy; </div><div class="verse">Okrutniku, nas pierwej musisz zamordować!» </div><div class="verse">Padła zemdlona. Hrabia skoczył ją ratować, </div><div class="verse">Zadziwiony i nieco zmieszany tą sceną: </div><div class="verse">«Panno Zofio — rzecze — pani Telimeno! </div><div class="verse">Nigdy się krwią bezbronnych ta szpada nie splami; </div><div class="verse">Soplicowie! jesteście moimi więźniami. </div><div class="verse">Tak zrobiłem we Włoszech, kiedy pod opoką, </div><div class="verse">Którą Sycylianie zwą Birbante-rokką, </div><div class="verse">Zdobyłem tabor zbójców: zbrojnych mordowałem, </div><div class="verse">Rozbrojonych zabrałem i związać kazałem; </div><div class="verse">Szli za końmi i tryumf mój zdobili świetny, </div><div class="verse">Potem ich powieszono u podnóża Etny». </div></div><div class="stanza-spacer"> </div>


<div class="stanza"><div class="verse" style="margin-left: 1em">Było to osobliwsze szczęście dla Sopliców, </div><div class="verse">Że Hrabia, mając lepsze konie od szlachciców </div><div class="verse">I chcąc spotkać się pierwszy, zostawił ich w tyle </div><div class="verse">I biegł przed resztą jazdy, przynajmniej o milę, </div><div class="verse">Ze swym dżokejstwem, które posłuszne i karne, </div><div class="verse">Stanowiło niejako wojsko regularne; </div><div class="verse">Gdy inna szlachta była, zwyczajem powstania, </div><div class="verse">Burzliwa i niezmiernie skora do wieszania. </div></div><div class="stanza-spacer"> </div>


<div class="stanza"><div class="verse" style="margin-left: 1em">Hrabia miał czas ostygnąć z zapału i gniewu, </div><div class="verse">Przemyślał, jakby skończyć bój bez krwi rozlewu; </div><div class="verse">Więc rodzinę Sopliców w domu zamknąć każe </div><div class="verse">Jako więźniów wojennych; u drzwi stawi straże. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wtem «Hejże na Sopliców!» Wpada szlachta hurmem, </div><div class="verse">Obstępuje dwór wkoło i bierze go szturmem, </div><div class="verse">Tym łacniej, że wódz wzięty i pierzchła załoga; </div><div class="verse">Lecz zdobywcy chcą bić się, wyszukują wroga. </div><div class="verse">Do domu niewpuszczeni biegą do folwarków, </div><div class="verse">Do kuchni. Gdy do kuchni weszli, widok garków, </div><div class="verse">Ogień ledwie zagasły, potraw zapach świeży, </div><div class="verse">Chrupanie psów gryzących ostatki wieczerzy, </div><div class="verse">Chwyta wszystkich za serca, myśl wszystkich odmienia, </div><div class="verse">Studzi gniewy, zapala potrzebę jedzenia. </div><div class="verse">Marszem i całodziennym znużeni sejmikiem, </div><div class="verse">«Jeść! jeść!» po trzykroć zgodnym wezwali okrzykiem, </div><div class="verse">Odpowiedziano: «Pić! pić!»; między szlachty zgrają </div><div class="verse">Stają dwa chóry: ci pić, a ci jeść wołają. </div><div class="verse">Odgłos leci echami; gdzie tylko dochodzi, </div><div class="verse">Wzbudza oskomę<a class="anchor" href="annotations.xhtml#annotation-469" id="anchor-469"><sup>469</sup></a> w ustach, głód w żołądkach rodzi. </div><div class="verse">I tak na dane z kuchni hasło, niespodzianie </div><div class="verse">Rozeszła się armija na furażowanie<a class="anchor" href="annotations.xhtml#annotation-470" id="anchor-470"><sup>470</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Gerwazy, od pokojów Sędziego odparty, </div><div class="verse">Ustąpić musiał przez wzgląd dla Hrabiowskiej warty. </div><div class="verse">Więc nie mogąc zemścić się na nieprzyjacielu, </div><div class="verse">Myślił o drugim wielkim tej wyprawy celu. </div><div class="verse">Jako człek doświadczony i biegły w prawnictwie, </div><div class="verse">Chce Hrabiego osadzić na nowym dziedzictwie </div><div class="verse">Legalnie i formalnie: więc za Woźnym biega, </div><div class="verse">Aż go po długich śledztwach za piecem dostrzega, </div><div class="verse">Wnet porywa za kołnierz, na dziedziniec wlecze </div><div class="verse">I zmierzywszy mu w piersi Scyzoryk, tak rzecze: </div><div class="verse">«Panie Woźny, pan Hrabia śmie waćpana prosić, </div><div class="verse">Abyś raczył przed szlachtą bracią wnet ogłosić </div><div class="verse">Intromisyją Hrabi do zamku, do dworu </div><div class="verse">Sopliców, do wsi, gruntów zasianych, ugoru, </div><div class="verse">Słowem, <em class="foreign-word">cum gais, boris et graniciebus</em>, </div><div class="verse"><em class="foreign-word">Kmetonibus, scultetis, et omnibus rebus</em> </div><div class="verse"><em class="foreign-word">Et quibusdam aliis</em>. Jak tam wiesz, tak szczekaj, </div><div class="verse">Nic nie opuszczaj!» «Panie Kluczniku, zaczekaj </div><div class="verse">— Rzekł śmiało, ręce za pas włożywszy Protazy — </div><div class="verse">Gotów jestem wypełniać wszelkie stron rozkazy, </div><div class="verse">Ale ostrzegam, że akt nie będzie miał mocy, </div><div class="verse">Wymuszony przez gwałty, ogłoszony w nocy». </div><div class="verse">«Co za gwałty — rzekł Klucznik — tu nie ma napaści, </div><div class="verse">Wszak proszę pana grzecznie; jeśli ciemno waści, </div><div class="verse">To Scyzorykiem skrzesam ognia, że waszeci </div><div class="verse">Zaraz w ślepiach jak w siedmiu kościołach zaświeci». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Gerwazeńku — rzekł Woźny — po co się tak dąsać? </div><div class="verse">Jestem Woźny, nie moja rzecz sprawę roztrząsać; </div><div class="verse">Wszak wiadomo, że strona Woźnego zaprasza </div><div class="verse">I dyktuje mu, co chce, a Woźny ogłasza. </div><div class="verse">Woźny jest posłem prawa, a posłów nie karzą, </div><div class="verse">Nie wiem tedy, za co mnie trzymacie pod strażą. </div><div class="verse">Wnet akt spiszę, niech mi kto latarkę przyniesie, </div><div class="verse">A tymczasem ogłaszam: bracia, uciszcie się!» </div></div><div class="stanza-spacer"> </div>


<div class="stanza"><div class="verse" style="margin-left: 1em">I by donośniej mówić, wstąpił na stos wielki </div><div class="verse">Belek (pod płotem sadu suszyły się belki), </div><div class="verse">Wlazł na nie i zarazem jakby go wiatr zdmuchnął, </div><div class="verse">Zniknął z oczu. Słyszano, jak w kapustę buchnął; </div><div class="verse">Widziano, po konopiach ciemnych jego biała </div><div class="verse">Konfederatka niby gołąb przeleciała. </div><div class="verse">Konewka strzelił w czapkę, ale chybił celu; </div><div class="verse">Wtem zatrzeszczały tyki, już Protazy w chmielu. </div><div class="verse">«Protestuję!» zawołał; pewny był ucieczki, </div><div class="verse">Bo za sobą miał łozę i bagniska rzeczki. </div></div><div class="stanza-spacer"> </div>


<div class="stanza"><div class="verse" style="margin-left: 1em">Po tej protestacyi<a class="anchor" href="annotations.xhtml#annotation-471" id="anchor-471"><sup>471</sup></a>, która się ozwała </div><div class="verse">Jak na zdobytych wałach ostatni strzał działa, </div><div class="verse">Ustał już wszelki opór w Soplicowskim dworze. </div><div class="verse">Szlachta głodna plądruje, zabiera co może: </div><div class="verse">Kropiciel, stanowisko zająwszy w oborze, </div><div class="verse">Jednego wołu i dwa cielce w łby zakropił, </div><div class="verse">A Brzytewka im szable w gardzielach utopił; </div><div class="verse">Szydełko równie czynnie używał swej szpadki, </div><div class="verse">Kabany i prosięta koląc pod łopatki. </div><div class="verse">Już rzeź zagraża ptastwu. Czujne gęsi stado, </div><div class="verse">Co niegdyś ocaliło Rzym przed Galów zdradą, </div><div class="verse">Darmo gęga o pomoc; zamiast Manlijusza<a class="anchor" href="annotations.xhtml#annotation-472" id="anchor-472"><sup>472</sup></a>, </div><div class="verse">Wpada w kotuch Konewka, jedne ptaki zdusza, </div><div class="verse">A drugie żywcem wiąże do pasa kontusza. </div><div class="verse">Próżno gęsi szyjami wywijając, chrypią, </div><div class="verse">Próżno gęsiory sycząc, napastnika szczypią; </div><div class="verse">On bieży osypany iskrzącym się puchem, </div><div class="verse">Unoszony jak kółmi gęstych skrzydeł ruchem, </div><div class="verse">Zdaje się być chochlikiem, skrzydlatym złym duchem. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ale rzeź najstraszniejsza, chociaż najmniej krzyku, </div><div class="verse">Między kurami. Młody Sak wpadł do kurniku </div><div class="verse">I z drabinek, stryczkami łowiąc, ciągnie z góry </div><div class="verse">Kogutki i szurpate, i czubate kury, </div><div class="verse">Jedne po drugich dusi i składa do kupy, </div><div class="verse">Ptastwo piękne, karmione perłowymi krupy<a class="anchor" href="annotations.xhtml#annotation-473" id="anchor-473"><sup>473</sup></a>. </div><div class="verse">Niebaczny Saku, jakiż zapał cię unosi! </div><div class="verse">Nigdy już odtąd gniewnej nie przebłagasz Zosi.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Gerwazy przypomina starodawne czasy: </div><div class="verse">Każe sobie podawać od kontuszów pasy </div><div class="verse">I nimi z Soplicowskiej piwnicy dobywa </div><div class="verse">Beczki starej siwuchy, dębniaku i piwa. </div><div class="verse">Jedne wnet odgwożdżono, a drugie ochoczo </div><div class="verse">Szlachta, gęsta jak mrowie, porywają, toczą </div><div class="verse">Do zamku; tam na nocleg cały tłum się zbiera, </div><div class="verse">Tam założona główna Hrabiego kwatera. </div></div><div class="stanza-spacer"> </div>


<div class="stanza"><div class="verse" style="margin-left: 1em">Nakładają sto ognisk, warzą, skwarzą, pieką, </div><div class="verse">Gną się stoły pod mięsem, trunek płynie rzeką; </div><div class="verse">Chce szlachta noc tę przepić, przejeść i prześpiewać. </div><div class="verse">Lecz powoli zaczęli drzemać i poziewać; </div><div class="verse">Oko gaśnie za okiem, i cała gromada </div><div class="verse">Kiwa głowami, każdy, gdzie siedział, tam pada: </div><div class="verse">Ten z misą, ten nad kotłem, ten przy wołu ćwierci. </div><div class="verse">Tak zwycięzców zwyciężył w końcu sen, brat śmierci. </div></div><div class="stanza-spacer"> </div>







</div>
  </body>
</html>
