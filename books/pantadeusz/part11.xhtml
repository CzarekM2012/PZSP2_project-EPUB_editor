<?xml version='1.0' encoding='utf-8'?>
<!DOCTYPE html>
<html xmlns="http://www.w3.org/1999/xhtml">
  <head>
    <link rel="stylesheet" href="style.css" type="text/css"/>
    <meta http-equiv="Content-Type" content="text/html; charset=utf-8"/>
    <title>WolneLektury.pl</title>
  </head>
  <body>
    <div id="book-text"><h2 class="h3">Kłótnia</h2>



<div class="note">
<p class="paragraph">Plany myśliwskie Telimeny — Ogrodniczka wybiera się na wielki świat i słucha nauk opiekunki — Strzelcy wracają — Wielkie zadziwienie Tadeusza — Spotkanie się powtórne w Świątyni dumania i zgoda ułatwiona za pośrednictwem mrówek — U stołu wytacza się rzecz o łowach — Powieść Wojskiego o Rejtanie i księciu Denassów, przerwana — Zagajenie układów między stronami, także przerwane — Zjawisko z kluczem — Kłótnia — Hrabia z Gerwazym odbywają radę wojenną.</p>


</div>
<div class="stanza"><div class="verse" style="margin-left: 1em">Wojski, chlubnie skończywszy łowy, wraca z boru, </div><div class="verse">A Telimena w głębi samotnego dworu </div><div class="verse">Zaczyna polowanie. Wprawdzie nieruchoma, </div><div class="verse">Siedzi z założonymi na piersiach rękoma, </div><div class="verse">Lecz myślą goni źwierzów dwóch; szuka sposobu, </div><div class="verse">Jak by razem obsaczyć i ułowić obu: </div><div class="verse">Hrabię i Tadeusza. Hrabia panicz młody, </div><div class="verse">Wielkiego domu dziedzic, powabnej urody, </div><div class="verse">Już trochę zakochany: cóż? może się zmienić! </div><div class="verse">Potem, czy szczerze kocha? czy się zechce żenić? </div><div class="verse">Z kobietą kilku laty starszą<a class="anchor" href="annotations.xhtml#annotation-313" id="anchor-313"><sup>313</sup></a>! niebogatą! </div><div class="verse">Czy mu krewni pozwolą? co świat powie na to? </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena, tak myśląc, z sofy się podniosła </div><div class="verse">I stanęła na palcach: rzekłbyś, że podrosła; </div><div class="verse">Odkryła nieco piersi, wygięła się bokiem, </div><div class="verse">I sama siebie pilnym obejrzała okiem, </div><div class="verse">I znowu zapytała o radę zwierciadła; </div><div class="verse">Po chwili wzrok spuściła, westchnęła i siadła. </div></div><div class="stanza-spacer"> </div>


<div class="stanza"><div class="verse" style="margin-left: 1em">Hrabia pan! zmienni w gustach są ludzie majętni! </div><div class="verse">Hrabia blondyn... blondyni nie są zbyt namiętni! </div><div class="verse">A Tadeusz? prostaczek! poczciwy chłopczyna! </div><div class="verse">Prawie dziecko! raz pierwszy kochać się zaczyna! </div><div class="verse">Pilnowany, niełacno<a class="anchor" href="annotations.xhtml#annotation-314" id="anchor-314"><sup>314</sup></a> zerwie pierwsze związki; </div><div class="verse">Przy tym dla Telimeny ma już obowiązki... </div><div class="verse">Mężczyźni, póki młodzi, chociaż w myślach zmienni, </div><div class="verse">W uczuciach są od dziadów stalsi, bo sumienni. </div><div class="verse">Długo serce młodzieńca, proste i dziewicze, </div><div class="verse">Chowa wdzięczność za pierwsze miłości słodycze! </div><div class="verse">Ono rozkosz i wita, i żegna z weselem, </div><div class="verse">Jak skromną ucztę, którą dzielim z przyjacielem. </div><div class="verse">Tylko stary pjanica<a class="anchor" href="annotations.xhtml#annotation-315" id="anchor-315"><sup>315</sup></a>, gdy już spali trzewa<a class="anchor" href="annotations.xhtml#annotation-316" id="anchor-316"><sup>316</sup></a>, </div><div class="verse">Brzydzi się trunkiem, którym nazbyt się zalewa. </div><div class="verse">Wszystko to Telimena dokładnie wiedziała, </div><div class="verse">Bo i rozum, i wielkie doświadczenie miała. </div></div><div class="stanza-spacer"> </div>


<div class="stanza"><div class="verse" style="margin-left: 1em">Lecz co powiedzą ludzie?... Można im zejść z oczu, </div><div class="verse">W inne strony wyjechać, mieszkać na uboczu </div><div class="verse">Lub, co lepsza, wynieść się całkiem z okolicy, </div><div class="verse">Na przykład zrobić małą podróż do stolicy, </div><div class="verse">Młodego chłopca na świat wielki wyprowadzić, </div><div class="verse">Kroki jego kierować, pomagać mu, radzić, </div><div class="verse">Serce mu kształcić, mieć w nim przyjaciela, brata, </div><div class="verse">Nareszcie — użyć świata póki służą lata!... </div></div><div class="stanza-spacer"> </div>


<div class="stanza"><div class="verse" style="margin-left: 1em">Tak myśląc, po alkowie śmiało i wesoło </div><div class="verse">Przeszła się kilka razy. Znów spuściła czoło.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Warto by też pomyślić o Hrabiego losie... </div><div class="verse">Czyby się nie udało podsunąć mu Zosię? </div><div class="verse">Niebogata: lecz za to urodzeniem równa, </div><div class="verse">Z domu senatorskiego, jest dygnitarzówna. </div><div class="verse">Jeżeliby do skutku przyszło ożenienie, </div><div class="verse">Telimena w ich domu miałaby schronienie </div><div class="verse">Na przyszłość; krewna Zosi i Hrabiego swatka, </div><div class="verse">Dla młodego małżeństwa byłaby jak matka. </div></div><div class="stanza-spacer"> </div>


<div class="stanza"><div class="verse" style="margin-left: 1em">Po tej z sobą odbytej, stanowczej naradzie, </div><div class="verse">Woła przez okno Zosię, bawiącą się w sadzie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Zosia w porannym stroju i z głową odkrytą </div><div class="verse">Stała, trzymając w ręku podniesione sito; </div><div class="verse">Do nóg jej biegło ptastwo. Stąd kury szurpate </div><div class="verse">Toczą się kłębkiem; stamtąd kogutki czubate, </div><div class="verse">Wstrząsając koralowe na głowach szyszaki </div><div class="verse">I wiosłując skrzydłami przez bruzdy i krzaki, </div><div class="verse">Szeroko wyciągają ostrożaste<a class="anchor" href="annotations.xhtml#annotation-317" id="anchor-317"><sup>317</sup></a> pięty; </div><div class="verse">Za nimi z wolna indyk sunie się odęty </div><div class="verse">Sarkając na gderanie swej krzykliwej żony; </div><div class="verse">Ówdzie pawie jak tratwy długimi ogony </div><div class="verse">Sterują się po łące, a gdzieniegdzie z góry </div><div class="verse">Upada jak kiść śniegu gołąb srebrnopióry. </div><div class="verse">W pośrodku zielonego okręgu murawy, </div><div class="verse">Ściska się okrąg ptastwa, krzykliwy, ruchawy, </div><div class="verse">Opasany gołębi sznurem, na kształt wstęgi </div><div class="verse">Białej, środkiem pstrokaty w gwiazdy, w cętki, w pręgi. </div><div class="verse">Tu dzioby bursztynowe, tam czubki z korali </div><div class="verse">Wznoszą się z gęstwi pierza jak ryby spod fali, </div><div class="verse">Wysuwają się szyje i w ruchach łagodnych </div><div class="verse">Chwieją się ciągle na kształt tulipanów wodnych; </div><div class="verse">Tysiące oczu jak gwiazd błyskają ku Zosi. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ona w środku wysoko nad ptastwem się wznosi; </div><div class="verse">Sama biała i w długą bieliznę ubrana </div><div class="verse">Kręci się, jak bijąca śród kwiatów fontanna; </div><div class="verse">Czerpie z sita i sypie na skrzydła i głowy, </div><div class="verse">Ręką jak perły białą, gęsty grad perłowy </div><div class="verse">Krup jęczmiennych. To ziarno godne pańskich stołów, </div><div class="verse">Robi się dla zaprawy litewskich rosołów; </div><div class="verse">Zosia je wykradając z szafy ochmistrzyni<a class="anchor" href="annotations.xhtml#annotation-318" id="anchor-318"><sup>318</sup></a> </div><div class="verse">Dla swego drobiu, szkodę w gospodarstwie czyni. </div></div><div class="stanza-spacer"> </div>


<div class="stanza"><div class="verse" style="margin-left: 1em">Usłyszała wołanie: «Zosiu!» To głos cioci! </div><div class="verse">Sypnęła razem ptastwu ostatek łakoci, </div><div class="verse">A sama kręcąc sito, jako tanecznica </div><div class="verse">Bębenek, i w takt bijąc, swawolna dziewica </div><div class="verse">Jęła skakać przez pawie, gołębie i kury: </div><div class="verse">Zmieszane ptastwo tłumnie furknęło do góry. </div><div class="verse">Zosia, stopami ledwie dotykając ziemi, </div><div class="verse">Zdawała się najwyżej bujać między niemi; </div><div class="verse">Przodem gołębie białe, które w biegu płoszy, </div><div class="verse">Leciały jak przed wozem bogini rozkoszy<a class="anchor" href="annotations.xhtml#annotation-319" id="anchor-319"><sup>319</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Zosia przez okno z krzykiem do alkowy wpadła, </div><div class="verse">I na kolanach ciotki zadyszana siadła; </div><div class="verse">Telimena, całując i głaszcząc pod brodę, </div><div class="verse">Z radością zważa dziecka żywość i urodę </div><div class="verse">(Bo prawdziwie kochała swą wychowanicę). </div><div class="verse">Ale znowu poważnie nastroiła lice<a class="anchor" href="annotations.xhtml#annotation-320" id="anchor-320"><sup>320</sup></a>, </div><div class="verse">Wstała i przechodząc się wszerz i wzdłuż alkowy, </div><div class="verse">Dzierżąc palec przy ustach, tymi rzekła słowy: </div></div><div class="stanza-spacer"> </div>


<div class="stanza"><div class="verse" style="margin-left: 1em">«Kochana Zosiu, już też całkiem zapominasz </div><div class="verse">I na stan, i na wiek twój: wszak to dziś zaczynasz </div><div class="verse">Rok czternasty. Czas rzucić indyki i kurki; </div><div class="verse">Fi! to godna zabawka dygnitarskiej córki! </div><div class="verse">I z umurzaną<a class="anchor" href="annotations.xhtml#annotation-321" id="anchor-321"><sup>321</sup></a> dziatwą chłopską już do woli </div><div class="verse">Napieściłaś się! Zosiu, patrząc serce boli: </div><div class="verse">Opaliłaś okropnie płeć<a class="anchor" href="annotations.xhtml#annotation-322" id="anchor-322"><sup>322</sup></a>, czysta Cyganka, </div><div class="verse">A chodzisz i ruszasz się jak parafijanka<a class="anchor" href="annotations.xhtml#annotation-323" id="anchor-323"><sup>323</sup></a>. </div><div class="verse">Już ja temu wszystkiemu na przyszłość zaradzę; </div><div class="verse">Od dziś zacznę, dziś ciebie na świat wyprowadzę, </div><div class="verse">Do salonu, do gości — gości mamy siła<a class="anchor" href="annotations.xhtml#annotation-324" id="anchor-324"><sup>324</sup></a>; </div><div class="verse">Patrzajżeż, ażebyś mnie wstydu nie zrobiła». </div></div><div class="stanza-spacer"> </div>


<div class="stanza"><div class="verse" style="margin-left: 1em">Zosia skoczyła z miejsca i klasnęła w dłonie, </div><div class="verse">I ciotce zawisnąwszy oburącz na łonie, </div><div class="verse">Płakała i śmiała się na przemian z radości. </div><div class="verse">«Ach ciociu, już tak dawno nie widziałam gości! </div><div class="verse">Od czasu, jak tu żyję z kury i indyki, </div><div class="verse">Jeden gość, co widziałam, to był gołąb dziki. </div><div class="verse">Już mi troszeczkę nudno tak siedzieć w alkowie; </div><div class="verse">Pan Sędzia nawet mówi, że to źle na zdrowie». </div></div><div class="stanza-spacer"> </div>


<div class="stanza"><div class="verse"><div class="verse" style="margin-left: 1em">«Sędzia! — przerwała ciotka — ciągle mi dokuczał </div> </div><div class="verse">Żeby cię na świat wywieść, ciągle pod nos mruczał </div><div class="verse">Że już jesteś dorosła: sam nie wie, co plecie, </div><div class="verse">Dziaduś, nigdy na wielkim niebywały świecie. </div><div class="verse">Ja wiem lepiej, jak długo trzeba się sposobić </div><div class="verse">Panience, by wyszedłszy na świat efekt zrobić. </div><div class="verse">Wiedz Zosiu, że kto rośnie na widoku ludzi, </div><div class="verse">Choć piękny, choć rozumny, efektów nie wzbudzi, </div><div class="verse">Gdy go wszyscy przywykną widzieć od maleńka; </div><div class="verse">Lecz niechaj ukształcona, dorosła panienka, </div><div class="verse">Nagle ni stąd, ni zowąd przed światem zabłyśnie, </div><div class="verse">Wtenczas każdy się do niej przez ciekawość ciśnie, </div><div class="verse">Wszystkie jej ruchy, rzuty oczu jej uważa, </div><div class="verse">Słowa jej podsłuchiwa i drugim powtarza; </div><div class="verse">A kiedy wejdzie w modę raz młoda osoba, </div><div class="verse">Każdy ją chwalić musi, choć i nie podoba. </div><div class="verse">Znaleźć się, spodziewam się, że umiesz: w stolicy </div><div class="verse">Urosłaś; choć dwa lata mieszkasz w okolicy, </div><div class="verse">Nie zapomniałaś jeszcze całkiem Petersburka. </div><div class="verse">No, Zosiu, toaletę rób, dostań tam z biurka, </div><div class="verse">Nagotowane znajdziesz wszystko do ubrania. </div><div class="verse">Spiesz się, bo lada chwila wrócą z polowania». </div></div><div class="stanza-spacer"> </div>


<div class="stanza"><div class="verse" style="margin-left: 1em">Wezwano pokojowę i służącą dziewkę, </div><div class="verse">W naczynie srebrne wody wylano konewkę. </div><div class="verse">Zosia, jak wróbel w piasku, trzepioce się, myje </div><div class="verse">Z pomocą sługi ręce, oblicze i szyję. </div><div class="verse">Telimena otwiera petersburskie składy, </div><div class="verse">Dobywa flaszki perfum, słoiki pomady, </div><div class="verse">Pokrapia Zosię wkoło wyborną perfumą, </div><div class="verse">(Woń napełniła izbę) włos namaszcza gumą. </div><div class="verse">Zosia kładnie pończoszki białe, ażurowe, </div><div class="verse">I trzewiki warszawskie białe, atłasowe. </div><div class="verse">Tymczasem pokojowa sznurowała stanik, </div><div class="verse">Potem rzuciła na gors pannie pudermanik<a class="anchor" href="annotations.xhtml#annotation-325" id="anchor-325"><sup>325</sup></a>; </div><div class="verse">Zaczęto przypieczone zbierać papiloty, </div><div class="verse">Pukle, że nazbyt krótkie, uwito w dwa sploty, </div><div class="verse">Zostawując na czole i skroniach włos gładki; </div><div class="verse">Pokojowa zaś świeżo zebrane bławatki </div><div class="verse">Uwiązawszy w plecionkę daje Telimenie, </div><div class="verse">Ta ją do głowy Zosi przyszpila uczenie, </div><div class="verse">Z prawej strony na lewo: kwiat od bladych włosów </div><div class="verse">Odbijał bardzo pięknie, jak od zboża kłosów! </div><div class="verse">Zdjęto puderman, całe ubranie gotowe. </div><div class="verse">Zosia białą sukienkę wrzuciła przez głowę, </div><div class="verse">Chusteczkę batystową białą w ręku zwija, </div><div class="verse">I tak cała wygląda biała jak lilija. </div></div><div class="stanza-spacer"> </div>


<div class="stanza"><div class="verse" style="margin-left: 1em">Poprawiwszy raz jeszcze i włosów, i stroju, </div><div class="verse">Kazano jej wzdłuż i wszerz przejść się po pokoju. </div><div class="verse">Telimena uważa znawczyni oczyma, </div><div class="verse">Musztruje siostrzenicę, gniewa się i zżyma<a class="anchor" href="annotations.xhtml#annotation-326" id="anchor-326"><sup>326</sup></a>; </div><div class="verse">Aż na dygnienie Zosi krzyknęła z rozpaczy: </div><div class="verse">«Ja nieszczęśliwa! Zosiu, widzisz co to znaczy </div><div class="verse">Żyć z gęśmi, z pastuchami! Tak nogi rozszerzasz </div><div class="verse">Jak chłopiec, okiem w prawo i w lewo uderzasz, </div><div class="verse">Czysta rozwódka!... Dygnij, patrz, jaka niezwinna!» </div><div class="verse">«Ach ciociu — rzekła smutnie Zosia — cóż ja winna! </div><div class="verse">Ciotka mnie zamykała; nie było z kim tańczyć, </div><div class="verse">Lubiłam z nudy ptastwo paść i dzieci niańczyć. </div><div class="verse">Ale poczekaj ciociu, niech no się pobawię </div><div class="verse">Trochę z ludźmi, obaczysz, jak się ja poprawię». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Już — rzekła ciotka — z dwojga złego, lepiej z ptastwem, </div><div class="verse">Niż z tym, co u nas dotąd gościło plugastwem; </div><div class="verse">Przypomnij tylko sobie, kto tu u nas bywał: </div><div class="verse">Pleban, co pacierz mruczał lub w warcaby grywał, </div><div class="verse">I palestra<a class="anchor" href="annotations.xhtml#annotation-327" id="anchor-327"><sup>327</sup></a> z fajkami! To mi kawalery! </div><div class="verse">Nabrałabyś się od nich pięknej manijery. </div><div class="verse">Teraz to pokazać się jest przynajmniej komu, </div><div class="verse">Mamy przecież uczciwe towarzystwo w domu. </div><div class="verse">Uważaj dobrze, Zosiu, jest tu Hrabia młody, </div><div class="verse">Pan dobrze wychowany, krewny wojewody, </div><div class="verse">Pamiętaj być mu grzeczną». </div></div><div class="stanza-spacer"> </div>


<div class="stanza"><div class="verse" style="margin-left: 12em">Słychać rżenie koni </div><div class="verse">I gwar myśliwców; już są pod bramą: to oni! </div><div class="verse">Wziąwszy Zosię pod rękę pobiegła do sali. </div><div class="verse">Myśliwi na pokoje jeszcze nie wchadzali; </div><div class="verse">Musieli po komnatach odmieniać swą odzież, </div><div class="verse">Nie chcąc wniść do dam w kurtkach. Pierwsza wpadła młodzież, </div><div class="verse">Pan Tadeusz i Hrabia, co żywo przebrani. </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena sprawuje obowiązki pani, </div><div class="verse">Wita wchodzących, sadza, rozmową zabawia, </div><div class="verse">I siostrzenicę wszystkim z kolei przedstawia: </div><div class="verse">Naprzód Tadeuszowi, jako krewną bliską. </div><div class="verse">Zosia grzecznie dygnęła, on skłonił się nisko, </div><div class="verse">Chciał coś do niej przemówić, już usta otworzył: </div><div class="verse">Ale spojrzawszy w oczy Zosi, tak się strwożył, </div><div class="verse">Że stojąc niemy przed nią, to płonął, to bladnął; </div><div class="verse">Co było w jego sercu, on sam nie odgadnął. </div><div class="verse">Uczuł się nieszczęśliwym bardzo — poznał Zosię! </div><div class="verse">Po wzroście i po włosach światłych, i po głosie; </div><div class="verse">Tę kibić i tę główkę widział na parkanie, </div><div class="verse">Ten wdzięczny głos zbudził go dziś na polowanie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Aż Wojski Tadeusza wyrwał z zamięszania; </div><div class="verse">Widząc, że bladnie i że na nogach się słania, </div><div class="verse">Radził mu odejść do swej izby dla spoczynku. </div><div class="verse">Tadeusz stanął w kącie, wsparł się na kominku, </div><div class="verse">Nic nie mówiąc — szerokie, obłędne źrenice </div><div class="verse">Obracał to na ciotkę, to na siostrzenicę. </div><div class="verse">Dostrzegła Telimena, iż pierwsze spojrzenie </div><div class="verse">Zosi tak wielkie na nim zrobiło wrażenie; </div><div class="verse">Nie odgadła wszystkiego, przecież pomięszana </div><div class="verse">Bawi gości, a z oczu nie spuszcza młodziana. </div><div class="verse">Wreszcie czas upatrzywszy ku niemu podbiega: </div><div class="verse">Czy zdrów? dlaczego smutny? pyta się, nalega, </div><div class="verse">Napomyka o Zosi, zaczyna z nim żarty; </div><div class="verse">Tadeusz nieruchomy, na łokciu oparty, </div><div class="verse">Nic nie gadając marszczył brwi i usta krzywił: </div><div class="verse">Tym bardziej Telimenę pomięszał i zdziwił. </div><div class="verse">Zmieniła więc natychmiast twarz i ton rozmowy, </div><div class="verse">Powstała zagniewana, i ostrymi słowy </div><div class="verse">Poczęła nań przymówki sypać i wyrzuty. </div><div class="verse">Porwał się i Tadeusz jak żądłem ukłuty, </div><div class="verse">Spojrzał krzywo, nie mówiąc ani słowa, splunął, </div><div class="verse">Krzesło nogą odepchnął i z pokoju runął, </div><div class="verse">Trzasnąwszy drzwi za sobą. Szczęściem, że tej sceny </div><div class="verse">Nikt z gości nie uważał oprócz Telimeny. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wyleciawszy przez bramę, biegł prosto na pole. </div><div class="verse">Jak szczupak, gdy mu oścień skróś piersi przekole, </div><div class="verse">Pluska się i nurtuje, myśląc że uciecze, </div><div class="verse">Ale wszędzie żelazo i sznur z sobą wlecze: </div><div class="verse">Tak i Tadeusz ciągnął za sobą zgryzoty, </div><div class="verse">Suwając się przez rowy i skacząc przez płoty, </div><div class="verse">Bez celu i bez drogi; aż niemało czasu </div><div class="verse">Nabłąkawszy się, w końcu wszedł w głębinę lasu </div><div class="verse">I trafił, czy umyślnie, czyli też przypadkiem, </div><div class="verse">Na wzgórek, co był wczora szczęścia jego świadkiem, </div><div class="verse">Gdzie dostał ów bilecik, zadatek kochania, </div><div class="verse">Miejsce, jak wiemy, zwane <em class="author-emphasis">Świątynią dumania</em>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Gdy okiem wkoło rzuca, postrzega: to ona! </div><div class="verse">Telimena, samotna, w myślach pogrążona, </div><div class="verse">Od wczorajszej postacią i strojem odmienna, </div><div class="verse">W bieliźnie, na kamieniu, sama jak kamienna; </div><div class="verse">Twarz schyloną w otwarte utuliła dłonie, </div><div class="verse">Choć nie słyszysz szlochania, znać, że we łzach tonie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Daremnie broniło się serce Tadeusza; </div><div class="verse">Ulitował się, uczuł że go żal porusza. </div><div class="verse">Długo poglądał niemy, ukryty za drzewem, </div><div class="verse">Na koniec westchnął i rzekł sam do siebie z gniewem: </div><div class="verse">«Głupi! cóż ona winna, że się ja pomylił?» </div><div class="verse">Więc z wolna głowę ku niej zza drzewa wychylił —  </div><div class="verse">Gdy nagle Telimena zrywa się z siedzenia, </div><div class="verse">Rzuca się w prawo, w lewo, skacze skróś strumienia, </div><div class="verse">Rozkrzyżowana, z włosem rozpuszczonym, blada, </div><div class="verse">Pędzi w las, podskakuje, przyklęka, upada, </div><div class="verse">I nie mogąc już powstać, kręci się po darni; </div><div class="verse">Widać z jej ruchów, w jakiej strasznej jest męczarni: </div><div class="verse">Chwyta się za pierś, szyję, za stopy, kolana. </div><div class="verse">Skoczył Tadeusz myśląc, że jest pomieszana<a class="anchor" href="annotations.xhtml#annotation-328" id="anchor-328"><sup>328</sup></a> </div><div class="verse">Lub ma wielką chorobę<a class="anchor" href="annotations.xhtml#annotation-329" id="anchor-329"><sup>329</sup></a>. Lecz z innej przyczyny </div><div class="verse">Pochodziły te ruchy. </div></div><div class="stanza-spacer"> </div>


<div class="stanza"><div class="verse" style="margin-left: 12em">U bliskiej brzeziny </div><div class="verse">Było wielkie mrowisko. Owad gospodarny </div><div class="verse">Snuł się wkoło po trawie, ruchawy i czarny. </div><div class="verse">Nie wiedzieć, czy z potrzeby czy z upodobania, </div><div class="verse">Lubił szczególnie zwiedzać <em class="author-emphasis">Świątynię dumania</em>; </div><div class="verse">Od stołecznego wzgórka aż po źródła brzegi </div><div class="verse">Wydeptał drogę, którą wiódł swoje szeregi. </div><div class="verse">Nieszczęściem, Telimena siedziała śród drożki: </div><div class="verse">Mrówki, znęcone blaskiem bieluchnej pończoszki, </div><div class="verse">Wbiegły, gęsto zaczęły łaskotać i kąsać, </div><div class="verse">Telimena musiała uciekać, otrząsać, </div><div class="verse">Na koniec na murawie siąść i owad łowić. </div></div><div class="stanza-spacer"> </div>


<div class="stanza"><div class="verse" style="margin-left: 1em">Nie mógł jej swej pomocy Tadeusz odmówić: </div><div class="verse">Oczyszczając sukienkę, aż do nóg się zniżył, </div><div class="verse">Usta trafem ku skroniom Telimeny zbliżył — </div><div class="verse">W tak przyjaznej postawie, choć nic nie mówili </div><div class="verse">O rannych kłótniach swoich, przecież się zgodzili; </div><div class="verse">I nie wiedzieć, jak długo trwałaby rozmowa, </div><div class="verse">Gdyby ich nie przebudził dzwonek z Soplicowa — </div><div class="verse">Hasło wieczerzy. </div></div><div class="stanza-spacer"> </div>


<div class="stanza"><div class="verse" style="margin-left: 12em">Pora powracać do domu, </div><div class="verse">Zwłaszcza że słychać było opodal trzask łomu. </div><div class="verse">Może szukają? razem wracać nie wypada; </div><div class="verse">Więc Telimena w prawo pod ogród się skrada, </div><div class="verse">A Tadeusz na lewo biegł do wielkiej drogi. </div><div class="verse">Oboje w tym odwrocie mieli nieco trwogi: </div><div class="verse">Telimenie zdało się, że raz spoza krzaka </div><div class="verse">Błysła zakapturzona, chuda twarz Robaka; </div><div class="verse">Tadeusz widział dobrze, jak mu raz i drugi </div><div class="verse">Pokazał się na lewo cień biały i długi, </div><div class="verse">Co to było, nie wiedział, ale miał przeczucie, </div><div class="verse">Że to był Hrabia w długim, angielskim surducie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wieczerzano w zamczysku. Uparty Protazy, </div><div class="verse">Nie dbając na wyraźne Sędziego zakazy, </div><div class="verse">W niebytność państwa znowu do zamku szturmował, </div><div class="verse">I kredens doń (jak mówi) zaintromitował<a class="anchor" href="annotations.xhtml#annotation-330" id="anchor-330"><sup>330</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Goście weszli w porządku i stanęli kołem; </div><div class="verse">Podkomorzy najwyższe brał miejsce za stołem: </div><div class="verse">Z wieku mu i z urzędu ten zaszczyt należy, </div><div class="verse">Idąc kłaniał się damom, starcom i młodzieży; </div><div class="verse">Kwestarz nie był u stołu; miejsce bernardyna, </div><div class="verse">Po prawej stronie męża, ma Podkomorzyna, </div><div class="verse">Sędzia, kiedy już gości jak trzeba ustawił, </div><div class="verse">Żegnając po łacinie, stół pobłogosławił. </div><div class="verse">Mężczyznom dano wódkę; za czym wszyscy siedli, </div><div class="verse">I chłodnik zabielany milcząc żwawo jedli. </div></div><div class="stanza-spacer"> </div>


<div class="stanza"><div class="verse" style="margin-left: 1em">Po chłodniku szły raki, kurczęta, szparagi, </div><div class="verse">W towarzystwie kielichów węgrzyna, malagi. </div><div class="verse">Jedzą, piją, a milczą wszyscy. Nigdy pono<a class="anchor" href="annotations.xhtml#annotation-331" id="anchor-331"><sup>331</sup></a>, </div><div class="verse">Od czasu jako mury zamku podźwigniono<a class="anchor" href="annotations.xhtml#annotation-332" id="anchor-332"><sup>332</sup></a>, </div><div class="verse">Który uraczał hojnie tylu szlachty bratów, </div><div class="verse">Tyle wesołych słyszał i odbił wiwatów, </div><div class="verse">Nie pamiętano takiej posępnej wieczerzy; </div><div class="verse">Tylko pukanie korków i brzęki talerzy, </div><div class="verse">Odbijała zamkowa sień wielka i pusta: </div><div class="verse">Rzekłbyś, iż zły duch gościom zasznurował usta. </div></div><div class="stanza-spacer"> </div>


<div class="stanza"><div class="verse" style="margin-left: 1em">Mnogie były powody milczenia. Myśliwi </div><div class="verse">Powrócili z ostępu dosyć gadatliwi, </div><div class="verse">Lecz gdy zapał ochłonął, myśląc nad obławą, </div><div class="verse">Postrzegają, że wyszli z niej z niewielką sławą: </div><div class="verse">Trzebaż było, ażeby jeden kaptur popi<a class="anchor" href="annotations.xhtml#annotation-333" id="anchor-333"><sup>333</sup></a>, </div><div class="verse">Wyrwawszy się Bóg wie skąd, jak Filip z konopi<a class="anchor" href="annotations.xhtml#annotation-334" id="anchor-334"><sup>334</sup></a>, </div><div class="verse">Przepisał wszystkich strzelców powiatu? O wstydzie! </div><div class="verse">Cóż o tym będą gadać w Oszmianie i Lidzie, </div><div class="verse">Które od wieków walczą z tutejszym powiatem </div><div class="verse">O pierwszeństwo w strzelectwie? Myślili więc nad tem. </div></div><div class="stanza-spacer"> </div>


<div class="stanza"><div class="verse" style="margin-left: 1em">Zaś Asesor i Rejent, prócz wspólnych niechęci, </div><div class="verse">Świeżą hańbę swych chartów mieli na pamięci. </div><div class="verse">W oczach im stoi niecny kot<a class="anchor" href="annotations.xhtml#annotation-335" id="anchor-335"><sup>335</sup></a>: skoki wyciąga, </div><div class="verse">I omykiem<a class="anchor" href="annotations.xhtml#annotation-336" id="anchor-336"><sup>336</sup></a> spod gaju kiwając urąga, </div><div class="verse">I tym omykiem ćwiczy po sercach jak biczem... </div><div class="verse">Siedzieli z pochylonym ku misie obliczem. </div><div class="verse">Asesor nowe jeszcze miał powody żalów, </div><div class="verse">Patrząc na Telimenę i na swych rywalów. </div></div><div class="stanza-spacer"> </div>


<div class="stanza"><div class="verse" style="margin-left: 1em">Do Tadeusza siedzi Telimena bokiem, </div><div class="verse">Pomięszana<a class="anchor" href="annotations.xhtml#annotation-337" id="anchor-337"><sup>337</sup></a>, zaledwie śmie nań rzucić okiem; </div><div class="verse">Chciała zasępionego Hrabiego zabawić, </div><div class="verse">Wyzwać w dłuższą rozmowę, w lepszy humor wprawić; </div><div class="verse">Bo Hrabia dziwnie kwaśny powrócił z przechadzki </div><div class="verse">A raczej, jako myślił Tadeusz, z zasadzki. </div><div class="verse">Słuchając Telimeny, czoło podniósł hardo, </div><div class="verse">Brwi zmarszczył, spojrzał na nią ledwie nie z pogardą; </div><div class="verse">Potem przysiadł się, jak mógł najbliżej, do Zosi, </div><div class="verse">Nalewa jej do szklanki, talerze przynosi, </div><div class="verse">Prawi tysiąc grzeczności, kłania się, uśmiécha, </div><div class="verse">Czasem oczy wywraca i głęboko wzdycha. </div><div class="verse">Widać przecież, pomimo tak zręczne łudzenie, </div><div class="verse">Że umizgał się tylko na złość Telimenie: </div><div class="verse">Bo głowę odwracając, niby nieumyślnie, </div><div class="verse">Coraz ku Telimenie groźnym okiem błyśnie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena nie mogła pojąć, co to znaczy; </div><div class="verse">Ruszywszy ramionami, myśliła: dziwaczy! </div><div class="verse">Wreszcie nowym zalotom Hrabiego dość rada, </div><div class="verse">Zwróciła się do swego drugiego sąsiada.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz też posępny, nic nie jadł, nic nie pił, </div><div class="verse">Zdawał się słuchać rozmów, oczy w talerz wlepił; </div><div class="verse">Telimena mu leje wino, on się gniewa </div><div class="verse">Na natrętność; pytany o zdrowie — poziewa. </div><div class="verse">Ma za złe (tak się zmienił jednego wieczora), </div><div class="verse">Że Telimena zbytnie<a class="anchor" href="annotations.xhtml#annotation-338" id="anchor-338"><sup>338</sup></a> do zalotów skora; </div><div class="verse">Gorszy się, że jej suknia tak wcięta głęboko, </div><div class="verse">Nieskromnie — a dopiero, kiedy podniósł oko! </div><div class="verse">Aż przeląkł się; bystrzejsze teraz miał źrenice. </div><div class="verse">Ledwie spojrzał w rumiane Telimeny lice, </div><div class="verse">Odkrył od razu wielką, straszną tajemnicę — </div><div class="verse">Przebóg! naróżowana! </div></div><div class="stanza-spacer"> </div>


<div class="stanza"><div class="verse" style="margin-left: 12em">Czy róż w złym gatunku, </div><div class="verse">Czy jakoś na obliczu przetarł się z trafunku<a class="anchor" href="annotations.xhtml#annotation-339" id="anchor-339"><sup>339</sup></a>: </div><div class="verse">Gdzieniegdzie zrzedniał, na wskroś grubszą płeć<a class="anchor" href="annotations.xhtml#annotation-340" id="anchor-340"><sup>340</sup></a> odsłania... </div><div class="verse">Może to sam Tadeusz, w <em class="author-emphasis">Świątyni dumania</em>, </div><div class="verse">Rozmawiając za blisko, omusknął z bielidła </div><div class="verse">Karmin lżejszy od pyłków motylego skrzydła; </div><div class="verse">Telimena wracała nazbyt śpieszno z lasu, </div><div class="verse">I poprawić kolory swe nie miała czasu: </div><div class="verse">Około ust szczególnie widne były piegi. </div><div class="verse">Nuż oczy Tadeusza, jako chytre szpiegi, </div><div class="verse">Odkrywszy jedną zdradę, poczną w kolej zwiedzać </div><div class="verse">Resztę wdzięków i wszędzie jakiś fałsz wyśledzać: </div><div class="verse">Dwóch zębów brakuje w ustach; na czole, na skroni </div><div class="verse">Zmarszczki; tysiąc zmarszczków<a class="anchor" href="annotations.xhtml#annotation-341" id="anchor-341"><sup>341</sup></a> pod brodą się chroni! </div></div><div class="stanza-spacer"> </div>


<div class="stanza"><div class="verse" style="margin-left: 1em">Niestety! Czuł Tadeusz, jak jest niepotrzebnie </div><div class="verse">Rzecz piękną nazbyt ściśle zważać; jak haniebnie, </div><div class="verse">Być szpiegiem swej kochanki; nawet jak szkaradnie, </div><div class="verse">Odmieniać smak i serce — lecz któż sercem władnie? </div><div class="verse">Darmo chce brak miłości zastąpić sumnieniem, </div><div class="verse">Chłód duszy ogrzać znowu jej wzroku promieniem: </div><div class="verse">Już ten wzrok, jako księżyc światły a bez ciepła, </div><div class="verse">Błyskał po wierzchu duszy, która do dna krzepła. </div><div class="verse">Takie robiąc sam w sobie wyrzuty i skargi, </div><div class="verse">Pochylił w talerz głowę, milczał i gryzł wargi. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tymczasem zły duch nową pokusą go wabi, </div><div class="verse">Podsłuchiwać, co Zosia mówiła do Hrabi. </div><div class="verse">Dziewczyna, uprzejmością Hrabiego ujęta, </div><div class="verse">Zrazu rumieniła się, spuściwszy oczęta, </div><div class="verse">Potem śmiać się zaczęli, w końcu rozmawiali </div><div class="verse">O jakimś niespodzianym w ogrodzie spotkaniu, </div><div class="verse">O jakimś po łopuchach i grzędach stąpaniu, </div><div class="verse">Tadeusz, wyciągnąwszy co najdłużej uszy, </div><div class="verse">Połykał gorzkie słowa i przetrawiał w duszy. </div><div class="verse">Okropną miał biesiadę. Jak w ogrodzie żmija </div><div class="verse">Dwoistym żądłem zioło zatrute wypija, </div><div class="verse">Potem skręci się w kłębek i na drodze legnie, </div><div class="verse">Grożąc stopie, co na nią nieostrożnie biegnie: </div><div class="verse">Tak Tadeusz, opiły trucizną zazdrości, </div><div class="verse">Zdawał się obojętny, a pękał ze złości. </div></div><div class="stanza-spacer"> </div>


<div class="stanza"><div class="verse" style="margin-left: 1em">W najweselszym zebraniu, niech się kilku gniewa, </div><div class="verse">Zaraz się ich ponurość na resztę rozlewa: </div><div class="verse">Strzelcy dawniej milczeli; druga stołu strona </div><div class="verse">Umilkła, Tadeusza żółcią<a class="anchor" href="annotations.xhtml#annotation-342" id="anchor-342"><sup>342</sup></a> zarażona. </div></div><div class="stanza-spacer"> </div>


<div class="stanza"><div class="verse" style="margin-left: 1em">Nawet pan Podkomorzy nadzwyczaj ponury, </div><div class="verse">Nie miał ochoty gadać, widząc swoje córy, </div><div class="verse">Posażne i nadobne panny, w wieku kwiecie, </div><div class="verse">Zdaniem wszystkich najpierwsze partyje w powiecie, </div><div class="verse">Milczące, zaniedbane od milczącej młodzi. </div><div class="verse">Gościnnego Sędziego również to obchodzi; </div><div class="verse">Wojski zaś, uważając że tak wszyscy milczą, </div><div class="verse">Nazywał tę wieczerzę nie polską, lecz wilczą. </div></div><div class="stanza-spacer"> </div>


<div class="stanza"><div class="verse" style="margin-left: 1em">Hreczecha na milczenie miał słuch bardzo czuły. </div><div class="verse">Sam gawęda, i lubił niezmiernie gaduły. </div><div class="verse">Nie dziw! Ze szlachtą strawił życie na biesiadach, </div><div class="verse">Na polowaniach, zjazdach, sejmikowych radach: </div><div class="verse">Przywykł, żeby mu zawsze coś bębniło w uchu, </div><div class="verse">Nawet wtenczas, gdy milczał lub z placką za muchą </div><div class="verse">Skradał się, lub zamknąwszy oczy siadał marzyć; </div><div class="verse">W dzień szukał rozmów, w nocy musiano mu gwarzyć </div><div class="verse">Pacierze różańcowe albo gadać bajki. </div><div class="verse">Stąd też nieprzyjacielem zabitym był fajki, </div><div class="verse">Wymyślonej od Niemców, by nas zcudzoziemczyć; </div><div class="verse">Mawiał: Polskę oniemić, jest to Polskę zniemczyć. </div><div class="verse">Starzec, wiek przegwarzywszy, chciał spoczywać w gwarze; </div><div class="verse">Milczenie go budziło ze snu: tak młynarze, </div><div class="verse">Uśpieni kół turkotem, ledwie staną osie, </div><div class="verse">Budzą się krzycząc z trwogą: «A słowo stało się...» </div></div><div class="stanza-spacer"> </div>


<div class="stanza"><div class="verse" style="margin-left: 1em">Wojski ukłonem dawał znak Podkomorzemu, </div><div class="verse">A ręką od ust lekko skinął ku Sędziemu, </div><div class="verse">Prosząc o głos. Panowie na ten ukłon niemy </div><div class="verse">Odkłonili się oba, co znaczy: prosiemy. </div><div class="verse">Wojski zagaił.
 </div></div><div class="stanza-spacer"> </div>


<div class="stanza"><div class="verse" style="margin-left: 12em">«Śmiałbym upraszać młodzieży, </div><div class="verse">Ażeby po staremu bawić u wieczerzy, </div><div class="verse">Nie milczeć i żuć: czy my ojce kapucyni? </div><div class="verse">Kto milczy między szlachtą, to właśnie tak czyni, </div><div class="verse">Jako myśliwiec, który nabój rdzawi w strzelbie. </div><div class="verse">Dlatego ja rozmowność naszych przodków wielbię: </div><div class="verse">Po łowach szli do stołu, nie tylko by jadać, </div><div class="verse">Ale aby nawzajem mogli się wygadać, </div><div class="verse">Co każdy miał na sercu; nagany, pochwały </div><div class="verse">Strzelców i obławników, ogary, wystrzały </div><div class="verse">Wywoływano na plac; powstawała wrzawa, </div><div class="verse">Miła uchu myśliwców jak druga obława. </div><div class="verse">Wiem, wiem, o co wam idzie. Ta czarnych trosk chmura </div><div class="verse">Pono z Robakowego wzniosła się kaptura! </div><div class="verse">Wstydzicie się swych pudeł! Niech was wstyd nie pali: </div><div class="verse">Znałem myśliwych lepszych od was, a chybiali; </div><div class="verse">Trafiać, chybiać, poprawiać, to kolej strzelecka. </div><div class="verse">Ja sam, chociaż ze strzelbą włóczę się od dziecka, </div><div class="verse">Chybiałem; chybiał sławny ów strzelec Tułoszczyk, </div><div class="verse">Nawet nie zawsze trafiał pan Rejtan nieboszczyk. </div><div class="verse">O Rejtanie opowiem później. Co się tycze </div><div class="verse">Wypuszczenia z obławy, że oba panicze </div><div class="verse">Zwierzowi jak należy kroku nie dostali, </div><div class="verse">Choć mieli oszczep w ręku: tego nikt nie chwali </div><div class="verse">Ani gani. Bo zmykać, mając nabój w rurze, </div><div class="verse">Znaczyło po staremu być tchórzem nad tchórze; </div><div class="verse">Toż wystrzelić na oślep (jak to robi wielu), </div><div class="verse">Nie przypuściwszy źwierza, nie wziąwszy do celu, </div><div class="verse">Jest rzecz haniebna; ale kto dobrze wymierzy, </div><div class="verse">Kto przypuści do siebie źwierza jak należy, </div><div class="verse">Jeśli chybił, cofnąć się może bez sromoty, </div><div class="verse">Albo walczyć oszczepem — lecz z własnej ochoty, </div><div class="verse">A nie z musu: gdyż oszczep strzelcom poruczony </div><div class="verse">Nie dla natarcia, ale tylko dla obrony. </div><div class="verse">Tak było po staremu. A więc mnie zawierzcie, </div><div class="verse">I waszej rejterady do serca nie bierzcie, </div><div class="verse">Kochany Tadeuszku i wielmożny grafie; </div><div class="verse">Ilekroć zaś wspomnicie o dzisiejszym trafie, </div><div class="verse">Wspomnijcie też starego Wojskiego przestrogę: </div><div class="verse">Nigdy jeden drugiemu nie zachodzić w drogę, </div><div class="verse">Nigdy we dwóch nie strzelać do jednej źwierzyny». </div></div><div class="stanza-spacer"> </div>


<div class="stanza"><div class="verse" style="margin-left: 1em">Właśnie Wojski wymawiał to słowo: <em class="author-emphasis">źwierzyny</em>, </div><div class="verse">Gdy Asesor półgębkiem podszepnął: <em class="author-emphasis">dziewczyny</em>; </div><div class="verse">«Brawo!» krzyknęła młodzież, powstał szmer i śmiechy; </div><div class="verse">Powtarzano z kolei przestrogę Hreczechy, </div><div class="verse">Mianowicie ostatnie słowo; ci <em class="author-emphasis">źwierzyny</em>, </div><div class="verse">A drudzy, w głos śmiejąc się, krzyczeli: <em class="author-emphasis">dziewczyny</em>. </div><div class="verse">Rejent szepnął: <em class="author-emphasis">kobiety</em>, Asesor: <em class="author-emphasis">kokiety</em>, </div><div class="verse">Utkwiwszy w Telimenie oczy jak sztylety. </div></div><div class="stanza-spacer"> </div>


<div class="stanza"><div class="verse" style="margin-left: 1em">Nie myślił wcale Wojski przymawiać nikomu, </div><div class="verse">Ani uważał, co tam szepczą po kryjomu; </div><div class="verse">Rad bardzo, że mógł damy i młodzież rozśmieszyć, </div><div class="verse">Zwrócił się ku myśliwcom, chcąc i tych pocieszyć; </div><div class="verse">I zaczął, nalewając sobie kielich wina: </div></div><div class="stanza-spacer"> </div>


<div class="stanza"><div class="verse" style="margin-left: 1em">«Nadaremnie oczyma szukam bernardyna; </div><div class="verse">Chciałbym mu opowiedzieć wypadek ciekawy, </div><div class="verse">Podobny do zdarzenia dzisiejszej obławy. </div><div class="verse">Klucznik mówił, że tylko znał jednego człeka, </div><div class="verse">Co tak celnie jak Robak mógł strzelić z daleka; </div><div class="verse">Ja zaś znałem drugiego: równie trafnym strzałem </div><div class="verse">Ocalił on dwóch panów; sam ja to widziałem, </div><div class="verse">Kiedy do nalibockich zaciągnęli lasów </div><div class="verse">Tadeusz Rejtan poseł i książę Denassów. </div><div class="verse">Nie zazdrościli sławie szlachcica panowie; </div><div class="verse">Owszem, u stołu pierwsi wnieśli jego zdrowie, </div><div class="verse">Nadawali mu wielkich prezentów bez liku, </div><div class="verse">I skórę zabitego dzika. O tym dziku </div><div class="verse">I o strzale, powiem wam jak naoczny świadek: </div><div class="verse">Bo to był dzisiejszemu podobny przypadek, </div><div class="verse">A zdarzył się największym strzelcom za mych czasów, </div><div class="verse">Posłowi Rejtanowi i księciu Denassów». </div></div><div class="stanza-spacer"> </div>


<div class="stanza"><div class="verse" style="margin-left: 1em">A wtem ozwał się Sędzia nalewając czaszę: </div><div class="verse">«Piję zdrowie Robaka, Wojski, w ręce wasze! </div><div class="verse">Jeśli datkiem nie możem kwestarza zbogacić, </div><div class="verse">Postaramy się przecież za proch mu zapłacić: </div><div class="verse">Uręczamy<a class="anchor" href="annotations.xhtml#annotation-343" id="anchor-343"><sup>343</sup></a>, że niedźwiedź zabity dziś w boru </div><div class="verse">Przez dwa lata wystarczy na kuchnię klasztoru. </div><div class="verse">Lecz skóry księdzu nie dam: lub gwałtem zabiorę, </div><div class="verse">Albo ją mnich ustąpić musi przez pokorę, </div><div class="verse">Albo ją kupię choćby dziesiątkiem soboli. </div><div class="verse">Skórą tą rozrządzimy wedle naszej woli: </div><div class="verse">Pierwszy wieniec i sławę już wziął sługa boży; </div><div class="verse">Skórę jaśnie wielmożny pan nasz Podkomorzy </div><div class="verse">Temu da, kto na drugą nagrodę zasłużył». </div></div><div class="stanza-spacer"> </div>


<div class="stanza"><div class="verse" style="margin-left: 1em">Podkomorzy pogładził czoło i brwi zmrużył; </div><div class="verse">Strzelcy zaczęli szemrać, każdy coś powiadał: </div><div class="verse">Tamten jak źwierza znalazł, ten jak ranę zadał, </div><div class="verse">Tamten psiarnię zawołał, ów źwierza nawrócił </div><div class="verse">Znowu w ostęp<a class="anchor" href="annotations.xhtml#annotation-344" id="anchor-344"><sup>344</sup></a>. Asesor z Rejentem się kłócił, </div><div class="verse">Jeden wielbiąc przymioty swojej Sanguszkówki, </div><div class="verse">Drugi bałabanowskiej swej Sagalasówki. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Sędzio sąsiedzie — wreszcie wyrzekł Podkomorzy — </div><div class="verse">Pierwszą nagrodę słusznie zyskał sługa boży; </div><div class="verse">Lecz niełacno rozsądzić, kto jest po nim drugi, </div><div class="verse">Bo wszyscy zdają mi się mieć równe zasługi, </div><div class="verse">Wszyscy równi zręcznością, biegłością i męstwem. </div><div class="verse">Przecież dwóch dziś odznaczył los niebezpieczeństwem. </div><div class="verse">Dwaj byli niedźwiedziego najbliżsi pazura: </div><div class="verse">Tadeusz i pan Hrabia; im należy skóra. </div><div class="verse">Pan Tadeusz ustąpi (jestem tego pewny), </div><div class="verse">Jako młodszy i jako gospodarza krewny; </div><div class="verse">Więc <em class="foreign-word">spolia opima<a class="anchor" href="annotations.xhtml#annotation-345" id="anchor-345"><sup>345</sup></a></em> weźmiesz, mości Hrabia: </div><div class="verse">Niech ten łup twą strzelecką komnatę ozdabia, </div><div class="verse">Niechaj pamiątką będzie dzisiejszej zabawy, </div><div class="verse">Godłem szczęścia łowczego, bodźcem przyszłej sławy». </div></div><div class="stanza-spacer"> </div>


<div class="stanza"><div class="verse" style="margin-left: 1em">Umilknął wesół, myśląc, że Hrabię ucieszył; </div><div class="verse">Nie wiedział, jak boleśnie serce jego przeszył. </div><div class="verse">Bo Hrabia, na strzeleckiej komnaty wspomnienie, </div><div class="verse">Mimowolnie wzrok podniósł: a te łby jelenie, </div><div class="verse">Te gałęziste rogi, jakby las wawrzynów </div><div class="verse">Zasiany ręką ojców na wieńce dla synów, </div><div class="verse">Te rzędami portretów zdobione filary, </div><div class="verse">Ten w sklepieniu błyszczący herb Półkozic stary, </div><div class="verse">Ozwały się doń zewsząd głosami przeszłości. </div><div class="verse">Zbudził się z marzeń, wspomniał gdzie, u kogo gości: </div><div class="verse">Dziedzic Horeszków, gościem śród swych własnych progów, </div><div class="verse">Biesiadnikiem Sopliców, swych odwiecznych wrogów! </div><div class="verse">A przy tym zawiść, którą czuł dla Tadeusza, </div><div class="verse">Tym mocniej Hrabię przeciw Soplicom porusza. </div></div><div class="stanza-spacer"> </div>


<div class="stanza"><div class="verse" style="margin-left: 1em">Rzekł więc z gorzkim uśmiechem: «Mój domek zbyt mały, </div><div class="verse">Nie ma godnego miejsca na dar tak wspaniały; </div><div class="verse">Niech lepiej niedźwiedź czeka pośród tych rogaczy, </div><div class="verse">Aż mi go Sędzia razem z zamkiem oddać raczy». </div></div><div class="stanza-spacer"> </div>


<div class="stanza"><div class="verse" style="margin-left: 1em">Podkomorzy zgadując, na co się zanosi, </div><div class="verse">Zadzwonił w tabakierkę złotą, o głos prosi. </div><div class="verse">«Godzieneś pochwał — rzecze — Hrabio, mój sąsiedzie, </div><div class="verse">Że dbasz o interesa nawet przy obiedzie, </div><div class="verse">Nie tak jak modni wieku twojego panicze, </div><div class="verse">Żyjący bez rachunku. Ja tuszę i życzę </div><div class="verse">Zgodą zakończyć moje sądy podkomorskie. </div><div class="verse">Dotąd jedyna trudność jest o <em class="foreign-word">fundum</em><a class="anchor" href="annotations.xhtml#annotation-346" id="anchor-346"><sup>346</sup></a> dworskie: </div><div class="verse">Mam już projekt zamiany, <em class="foreign-word">fundum</em> wynagrodzić </div><div class="verse">Ziemią, w sposób następny<a class="anchor" href="annotations.xhtml#annotation-347" id="anchor-347"><sup>347</sup></a>...» Tu zaczął wywodzić </div><div class="verse">Porządnie (jak zwykł zawsze) plan przyszłej zamiany. </div><div class="verse">Już był w połowie rzeczy: gdy ruch niespodziany </div><div class="verse">Wszczął się na końcu stoła<a class="anchor" href="annotations.xhtml#annotation-348" id="anchor-348"><sup>348</sup></a>. Jedni coś postrzegli, </div><div class="verse">Wskazują palcem; drudzy oczyma tam biegli, </div><div class="verse">Aż wreszcie wszystkie głowy, jak kłosy schylone </div><div class="verse">Wstecznym wiatrem, w przeciwną zwróciły się stronę </div><div class="verse">W kąt. </div></div><div class="stanza-spacer"> </div>


<div class="stanza"><div class="verse" style="margin-left: 12em">Z kąta, kędy wisiał portret nieboszczyka, </div><div class="verse">Ostatniego z rodziny Horeszków Stolnika, </div><div class="verse">Z małych drzwiczek, ukrytych pomiędzy filary, </div><div class="verse">Wysunęła się cicho postać, na kształt mary: </div><div class="verse">Gerwazy; poznano go po wzroście, po licach, </div><div class="verse">Po srebrzystych na żółtej kurcie Półkozicach. </div><div class="verse">Stąpał jako słup prosto, niemy i surowy, </div><div class="verse">Nie zdjąwszy czapki, nawet nie schyliwszy głowy; </div><div class="verse">W ręku trzymał błyszczący klucz jakby puginał<a class="anchor" href="annotations.xhtml#annotation-349" id="anchor-349"><sup>349</sup></a>, </div><div class="verse">Odemknął szafę i w niej coś kręcić zaczynał. </div></div><div class="stanza-spacer"> </div>


<div class="stanza"><div class="verse" style="margin-left: 1em">Stały w dwóch kątach sieni, wsparte o filary, </div><div class="verse">Dwa kurantowe, w szafach zamknięte zegary; </div><div class="verse">Dziwaki stare, dawno ze słońcem w niezgodzie, </div><div class="verse">Południe wskazywały często o zachodzie. </div><div class="verse">Gerwazy nie przybrał się machiny naprawić, </div><div class="verse">Ale bez nakręcenia nie chciał jej zostawić: </div><div class="verse">Dręczył kluczem zegary każdego wieczora; </div><div class="verse">Właśnie teraz przypadła nakręcania pora. </div><div class="verse">Gdy Podkomorzy sprawą zajmował uwagę </div><div class="verse">Stron interesowanych, on pociągnął wagę: </div><div class="verse">Zgrzytnęły wyszczerbionym zębem koła rdzawe, </div><div class="verse">Wzdrygnął się Podkomorzy i przerwał rozprawę. </div><div class="verse">«Bracie — rzekł — odłóż nieco twą pilną robotę» </div><div class="verse">I kończył plan zamiany. Lecz Klucznik na psotę </div><div class="verse">Jeszcze silniej pociągnął drugiego ciężaru; </div><div class="verse">I wnet gil, który siedział na wierzchu zegaru, </div><div class="verse">Trzepiocąc skrzydłem zaczął ciąć kurantów nuty. </div><div class="verse">Ptak sztucznie wyrobiony, szkoda, że zepsuty, </div><div class="verse">Ząjąkał się i piszczał, im dalej, tym gorzéj. </div><div class="verse">Goście w śmiech; musiał przerwać znowu Podkomorzy. </div><div class="verse">«Mości Kluczniku — krzyknął — lub raczej puszczyku, </div><div class="verse">Jeśli dziób twój szanujesz, dość mi tego krzyku». </div></div><div class="stanza-spacer"> </div>


<div class="stanza"><div class="verse" style="margin-left: 1em">Ale Gerwazy groźbą wcale się nie strwożył; </div><div class="verse">Prawą rękę poważnie na zegar położył, </div><div class="verse">A lewą wziął się pod bok. Tak oburącz wsparty, </div><div class="verse">«Podkomorzeńku! — krzyknął — wolne pańskie żarty, </div><div class="verse">Wróbel mniejszy niż puszczyk, a na swoich wiorach </div><div class="verse">Śmielszy jest aniżeli puszczyk w cudzych dworach: </div><div class="verse">Co Klucznik to nie puszczyk; kto w cudze poddasze </div><div class="verse">Nocą włazi, ten puszczyk, i ja go wystraszę». </div><div class="verse">«Za drzwi z nim!» Podkomorzy krzyknął. </div></div><div class="stanza-spacer"> </div>


<div class="stanza"><div class="verse" style="margin-left: 12em">«Panie Hrabia! — </div><div class="verse">Zawołał Klucznik — widzisz pan, co się wyrabia. </div><div class="verse">Czy nie dosyć się jeszcze pański honor plami, </div><div class="verse">Że pan jadasz i pijasz z tymi Soplicami; </div><div class="verse">Trzebaż jeszcze, aby mnie, zamku urzędnika, </div><div class="verse">Gerwazego Rembajłę, Horeszków Klucznika, </div><div class="verse">Lżyć w domu panów moich? i panże to zniesie!» </div><div class="verse">Wtem Protazy zawołał trzykroć: «Uciszcie się! </div><div class="verse">Na ustęp<a class="anchor" href="annotations.xhtml#annotation-350" id="anchor-350"><sup>350</sup></a>! Ja, Protazy Baltazar Brzechalski, </div><div class="verse">Dwojga imion, generał niegdyś trybunalski, </div><div class="verse">Vulgo Woźny, woźnieńską obdukcyją robię </div><div class="verse">I wizyją formalną, zamawiając sobie </div><div class="verse">Urodzonych<a class="anchor" href="annotations.xhtml#annotation-351" id="anchor-351"><sup>351</sup></a> tu wszystkich obecnych świadectwo, </div><div class="verse">I pana Asesora wzywając na śledztwo, </div><div class="verse">Z powodu wielmożnego Sędziego Soplicy: </div><div class="verse">O inkursyją, to jest o najazd granicy, </div><div class="verse">Gwałt zamku, w którym Sędzia dotąd prawnie włada, </div><div class="verse">Czego dowodem jawnym jest, że w zamku jada». </div><div class="verse">«Brzechaczu! — wrzasnął Klucznik — ja cię wnet nauczę!» </div><div class="verse">I dobywszy zza pasa swe żelazne klucze, </div><div class="verse">Okręcił wkoło głowy, puścił z całej mocy. </div><div class="verse">Pęk żelaza wyleciał jako kamień z procy, </div><div class="verse">Pewnie łeb Protazemu rozbiłby na ćwierci; </div><div class="verse">Szczęściem, schylił się Woźny i wydarł się śmierci. </div></div><div class="stanza-spacer"> </div>


<div class="stanza"><div class="verse" style="margin-left: 1em">Porwali się z miejsc wszyscy; chwilę była głucha </div><div class="verse">Cichość, aż Sędzia krzyknął: «W dyby tego zucha! </div><div class="verse">Hola, chłopcy!» — i czeladź rzuciła się żwawo </div><div class="verse">Ciasnym przejściem pomiędzy ścianami i ławą. </div><div class="verse">Lecz Hrabia krzesłem w środku zagrodził im drogę </div><div class="verse">I na tym szańcu słabym utwierdziwszy nogę, </div><div class="verse">«Wara! — zawołał — Sędzio! nie wolno nikomu </div><div class="verse">Krzywdzić sługę mojego w moim własnym domu: </div><div class="verse">Kto ma na starca skargę, niech mi ją przełoży». </div></div><div class="stanza-spacer"> </div>


<div class="stanza"><div class="verse" style="margin-left: 1em">Zyzem<a class="anchor" href="annotations.xhtml#annotation-352" id="anchor-352"><sup>352</sup></a> w oczy Hrabiemu spojrzał Podkomorzy: </div><div class="verse">«Bez waścinej pomocy ukarać potrafię </div><div class="verse">Zuchwałego szlachetkę; a waść, mości grafie, </div><div class="verse">Przed dekretem ten zamek za wcześnie przywłaszczasz: </div><div class="verse">Nie wać tu jesteś panem, nie wać nas ugaszczasz. </div><div class="verse">Siedź cicho, jakeś siedział; jeśli siwej głowy </div><div class="verse">Nie czcisz, to szanuj pierwszy urząd powiatowy». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Co mi? — odmruknął Hrabia — dość już tej gawędy; </div><div class="verse">Nudźcie drugich waszymi względy i urzędy! </div><div class="verse">Dość już głupstwa zrobiłem, wdając się z waćpaństwem </div><div class="verse">W pijatyki, które się kończą grubijaństwem; </div><div class="verse">Zdacie mi sprawę z mego honoru obrazy. </div><div class="verse">Do widzenia po trzeźwu; pójdź za mną, Gerwazy!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Nigdy się odpowiedzi takiej nie spodziewał </div><div class="verse">Podkomorzy. Właśnie swój kieliszek nalewał; </div><div class="verse">Gdy zuchwalstwem Hrabiego rażony jak gromem, </div><div class="verse">Oparłszy się o kielich butlem nieruchomym, </div><div class="verse">Głowę wyciągnął na bok i ucha przyłożył, </div><div class="verse">Oczy rozwarł szeroko, usta wpół otworzył; </div><div class="verse">Milczał, lecz kielich w ręku tak potężnie cisnął, </div><div class="verse">Że szkło dźwięknąwszy pękło, płyn w oczy mu prysnął. </div><div class="verse">Rzekłbyś, że z winem ognia w duszę się nalało: </div><div class="verse">Tak oblicze spłonęło, tak oko pałało. </div><div class="verse">Zerwał się mówić; pierwsze słowo niewyraźnie </div><div class="verse">Mleł<a class="anchor" href="annotations.xhtml#annotation-353" id="anchor-353"><sup>353</sup></a> w ustach; aż przez zęby wyleciało: «Błaźnie! </div><div class="verse">Grafiątko! ja cię! Tomasz, karabelę! Ja tu </div><div class="verse">Nauczę ciebie mores, błaźnie, daj go katu! </div><div class="verse">Względy, urzędy nudzą, uszko delikatne! </div><div class="verse">Ja cię tu zaraz po tych zauszniczkach płatnę<a class="anchor" href="annotations.xhtml#annotation-354" id="anchor-354"><sup>354</sup></a>. </div><div class="verse">Fora za drzwi! Do korda! Tomasz, karabelę!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Wtem do Podkomorzego skoczą przyjaciele; </div><div class="verse">Sędzia porwał mu rękę: «Stój pan, to rzecz nasza, </div><div class="verse">Mnie tu naprzód wyzwano. Protazy, pałasza! </div><div class="verse">Puszczę go w taniec jako niedźwiadka na kiju». </div><div class="verse">Lecz Tadeusz Sędziego wstrzymał: «Panie stryju, </div><div class="verse">Wielmożny Podkomorzy, czyż się państwu godzi </div><div class="verse">Wdawać się z tym fircykiem; czy tu nie ma młodzi? </div><div class="verse">Na mnie to zdajcie: ja go należycie skarcę. </div><div class="verse">A waszeć, panie śmiałku, co wyzywasz starce, </div><div class="verse">Obaczym, czyli jesteś tak strasznym rycerzem: </div><div class="verse">Rozprawimy się jutro, plac i broń wybierzem; </div><div class="verse">Dziś uchodź, pókiś cały». </div></div><div class="stanza-spacer"> </div>


<div class="stanza"><div class="verse" style="margin-left: 12em">Dobra była rada: </div><div class="verse">Klucznik i Hrabia wpadli w obroty nie lada. </div><div class="verse">Przy wyższym końcu stoła wrzał tylko krzyk wielki, </div><div class="verse">Ale z ostrego końca latały butelki </div><div class="verse">Koło Hrabiego głowy. Strwożone kobiety </div><div class="verse">W prośby, w płacz; Telimena, krzyknąwszy: «Niestety!» </div><div class="verse">Wzniosła oczy, powstała, i padła zemdlona, </div><div class="verse">I przechyliwszy szyję przez Hrabi ramiona, </div><div class="verse">Na pierś jego złożyła swe piersi łabędzie. </div><div class="verse">Hrabia, choć zagniewany, wstrzymał się w zapędzie, </div><div class="verse">Zaczął cucić, ocierać. </div></div><div class="stanza-spacer"> </div>


<div class="stanza"><div class="verse" style="margin-left: 12em">Tymczasem Gerwazy, </div><div class="verse">Wystawiony na stołków i butelek razy, </div><div class="verse">Już zachwiał się, już czeladź zakasawszy pięście </div><div class="verse">Rzucała się nań zewsząd hurmem: gdy na szczęście </div><div class="verse">Zosia, widząc szturm, skoczy, i litością zdjęta </div><div class="verse">Zasłania starca, na krzyż rozpiąwszy rączęta. </div><div class="verse">Wstrzymali się; Gerwazy z wolna ustępował, </div><div class="verse">Zniknął z oczu, szukano, gdzie się pod stół schował: </div><div class="verse">Gdy nagle, z drugiej strony, wyszedł jak spod ziemi, </div><div class="verse">Podniósłszy w górę ławę ramiony silnemi, </div><div class="verse">Okręcił się jak wiatrak, oczyścił pół sieni, </div><div class="verse">Wziął Hrabię; i tak oba, ławą zasłonieni, </div><div class="verse">Cofali się ku drzwiczkom; już dochodzą progów: </div><div class="verse">Gerwazy stanął, jeszcze raz spojrzał na wrogów. </div><div class="verse">Dumał chwilę, niepewny, czy cofać się zbrojnie, </div><div class="verse">Czyli z nowym orężem szukać szczęścia w wojnie: </div><div class="verse">Obrał drugie. Już ławę jak taran murowy </div><div class="verse">W tył dźwignął dla zamachu; już ugiąwszy głowy, </div><div class="verse">Z wypiętą na przód piersią, z podniesioną nogą, </div><div class="verse">Miał wpaść... ujrzał Wojskiego, uczuł w sercu trwogę. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wojski, cicho siedzący z przymrużonym okiem, </div><div class="verse">Zdawał się pogrążony w dumaniu głębokiem. </div><div class="verse">Dopiero, gdy się Hrabia z Podkomorzym skłócił: </div><div class="verse">I Sędziemu pogroził, Wojski głowę zwrócił, </div><div class="verse">Zażył dwakroć tabaki i przetarł powieki. </div><div class="verse">Chociaż Wojski Sędziemu był krewny daleki, </div><div class="verse">Ale w gościnnym jego domu zamieszkały, </div><div class="verse">O zdrowie przyjaciela był niezmiernie dbały. </div><div class="verse">Przypatrywał się zatem z ciekawością walce; </div><div class="verse">Wyciągnął z lekka na stół rękę, dłoń i palce, </div><div class="verse">Położył nóż na dłoni, trzonkiem do paznokcia </div><div class="verse">Indeksu, a żelazem zwrócony do łokcia; </div><div class="verse">Potem rękę w tył nieco wychyloną kiwał, </div><div class="verse">Niby bawiąc się: lecz się w Hrabiego wpatrywał. </div></div><div class="stanza-spacer"> </div>


<div class="stanza"><div class="verse" style="margin-left: 1em">Sztuka rzucania nożów, straszna w ręcznej bitwie, </div><div class="verse">Już była zaniedbana podówczas na Litwie, </div><div class="verse">Znajoma tylko starym; Klucznik jej próbował </div><div class="verse">Nieraz w zwadach karczemnych, Wojski w niej celował: </div><div class="verse">Widać z zamachu ręki, że silnie uderzy, </div><div class="verse">A z oczu łacno zgadnąć, że w Hrabiego mierzy </div><div class="verse">(Ostatniego z Horeszków, chociaż po kądzieli), </div><div class="verse">Mniej baczni młodzi ruchów starca nie pojęli: </div><div class="verse">Gerwazy zbladnął, ławą Hrabiego zakłada, </div><div class="verse">Cofa się ku drzwiom. «Łapaj!» krzyknęła gromada. </div></div><div class="stanza-spacer"> </div>


<div class="stanza"><div class="verse"><div class="verse" style="margin-left: 1em">Jako wilk, obskoczony znienacka przy ścierwie, </div> </div><div class="verse">Rzuca się oślep w zgraję, co mu ucztę przerwie; </div><div class="verse">Już goni, ma ją szarpać: wtem śród psiego wrzasku </div><div class="verse">Trzasło ciche półkurcze; wilk zna je po trzasku, </div><div class="verse">Śledzi okiem, postrzega, że z tyłu, za charty, </div><div class="verse">Myśliwiec wpół schylony, na kolanie wsparty, </div><div class="verse">Rurą ku niemu wije i już cyngla tyka. </div><div class="verse">Wilk uszy spuszcza, ogon podtuliwszy, zmyka; </div><div class="verse">Psiarnia z tryumfującym rzuca się hałasem </div><div class="verse">I skubie go po kudłach; zwierz zwraca się czasem, </div><div class="verse">Spojrzy, klapnie paszczęką i białych kłów zgrzytem </div><div class="verse">Ledwie pogrozi; psiarnia pierzcha ze skowytem: </div><div class="verse">Tak i Gerwazy z groźną cofał się postawą, </div><div class="verse">Wstrzymując napastników oczyma i ławą, </div><div class="verse">Aż razem z Hrabią wpadli w głąb ciemnej framugi. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Łapaj!» krzykniono<a class="anchor" href="annotations.xhtml#annotation-355" id="anchor-355"><sup>355</sup></a> znowu. Tryumf był nie długi: </div><div class="verse">Bo nad głowami tłumu Klucznik niespodzianie </div><div class="verse">Ukazał się na chórze, przy starym organie, </div><div class="verse">I z trzaskiem jął wyrywać ołowiane rury. </div><div class="verse">Wielką by klęskę zadał, uderzając z góry: </div><div class="verse">Ale już goście tłumnie wychodzili z sieni; </div><div class="verse">Nie śmieli kroku dostać słudzy potrwożeni </div><div class="verse">I chwytając naczynia w ślad panów uciekli, </div><div class="verse">Nawet nakrycia z częścią sprzętów się wyrzekli. </div></div><div class="stanza-spacer"> </div>


<div class="stanza"><div class="verse" style="margin-left: 1em">Któż ostatni, nie dbając na groźby i razy, </div><div class="verse">Ustąpił z placu bitwy? Brzechalski Protazy. </div><div class="verse">On, za krzesłem Sędziego stojąc niewzruszenie, </div><div class="verse">Ciągnął woźnieńskim głosem swoje oświadczenie, </div><div class="verse">Aż skończył i z pustego zszedł pobojowiska, </div><div class="verse">Kędy zostały trupy, ranni i zwaliska<a class="anchor" href="annotations.xhtml#annotation-356" id="anchor-356"><sup>356</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">W ludziach straty nie było. Ale wszystkie ławy </div><div class="verse">Miały zwichnione<a class="anchor" href="annotations.xhtml#annotation-357" id="anchor-357"><sup>357</sup></a> nogi; stół także kulawy, </div><div class="verse">Obnażony z obrusa, poległ na talerzach </div><div class="verse">Zlanych winem, jak rycerz na krwawych puklerzach, </div><div class="verse">Między licznymi kurcząt i jendyków ciały<a class="anchor" href="annotations.xhtml#annotation-358" id="anchor-358"><sup>358</sup></a>, </div><div class="verse">W których piersi widelce świeżo wbite tkwiały<a class="anchor" href="annotations.xhtml#annotation-359" id="anchor-359"><sup>359</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Po chwili w Horeszkowskim samotnym budynku </div><div class="verse">Wszystko do zwyczajnego wracało spoczynku. </div><div class="verse">Mrok zgęstniał; reszty pańskiej wspaniałej biesiady </div><div class="verse">Leżą, podobne uczcie nocnej, gdzie na Dziady </div><div class="verse">Zgromadzać się zaklęte mają nieboszczyki. </div><div class="verse">Już na poddaszu trzykroć krzyknęły puszczyki </div><div class="verse">Jak guślarze: zdają się witać wschód miesiąca, </div><div class="verse">Którego postać oknem spadła na stół drżąca, </div><div class="verse">Niby dusza czyscowa<a class="anchor" href="annotations.xhtml#annotation-360" id="anchor-360"><sup>360</sup></a>; z podziemu<a class="anchor" href="annotations.xhtml#annotation-361" id="anchor-361"><sup>361</sup></a>, przez dziury, </div><div class="verse">Wyskakiwały na kształt potępieńców szczury: </div><div class="verse">Gryzą, piją; czasami w kącie zapomniana, </div><div class="verse">Puknie na toast duchom butelka szampana. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ale na drugim piętrze, w izbie, którą zwano, </div><div class="verse">Choć była bez zwierciadeł, salą zwierciadlaną </div><div class="verse">Stał Hrabia na krużganku zwróconym ku bramie, </div><div class="verse">Chłodził się wiatrem, surdut wdział na jedno ramię, </div><div class="verse">Drugi rękaw i poły u szyi sfałdował </div><div class="verse">I pierś surdutem, jakby płaszczem udrapował. </div><div class="verse">Gerwazy chodził kroki<a class="anchor" href="annotations.xhtml#annotation-362" id="anchor-362"><sup>362</sup></a> wielkimi po sali; </div><div class="verse">Obadwa<a class="anchor" href="annotations.xhtml#annotation-363" id="anchor-363"><sup>363</sup></a> zamyśleni, do siebie gadali: </div><div class="verse">«Pistolety — rzekł Hrabia — lub gdy chcą pałasze». </div><div class="verse">«Zamek — rzekł Klucznik — i wieś, oboje to nasze». </div><div class="verse">«Stryja, synowca — wołał Hrabia — całe plemię </div><div class="verse">Wyzywaj!» «Zamek — wołał Klucznik — wieś i ziemie </div><div class="verse">Zabieraj pan». To mówiąc, zwrócił się do Hrabi: </div><div class="verse">«Jeśli pan chce mieć pokój, niech wszystko zagrabi. </div><div class="verse">Po co proces, mopanku! sprawa jak dzień czysta: </div><div class="verse">Zamek w ręku Horeszków był przez lat czterysta; </div><div class="verse">Część gruntów oderwano w czasie Targowicy, </div><div class="verse">I jak pan wie, oddano władaniu Soplicy. </div><div class="verse">Nie tylko tę część, wszystko zabrać im należy, </div><div class="verse">Za koszta procesowe, za karę grabieży. </div><div class="verse">Mówiłem panu zawsze: procesów zaniechać; </div><div class="verse">Mówiłem panu zawsze: najechać, zajechać! </div><div class="verse">Tak było po dawnemu: kto raz grunt posiądzie, </div><div class="verse">Ten dziedzic; wygraj w polu, a wygrasz i w sądzie. </div><div class="verse">Co się tycze dawniejszych z Soplicami sprzeczek: </div><div class="verse">Jest na to od procesu lepszy Scyzoryczek; </div><div class="verse">A jeśli Maciej w pomoc da mi swą Rózeczkę, </div><div class="verse">To my we dwóch, Sopliców tych porzniem<a class="anchor" href="annotations.xhtml#annotation-364" id="anchor-364"><sup>364</sup></a> na sieczkę». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Brawo! — rzekł Hrabia — plan twój, gotycko-sarmacki </div><div class="verse">Podoba się mi lepiej niż spór adwokacki. </div><div class="verse">Wiesz co? na całej Litwie narobim hałasu </div><div class="verse">Wyprawą niesłychaną od dawnego czasu. </div><div class="verse">I sami się zabawim. Dwa lata tu siedzę, </div><div class="verse">Jakąż bitwę widziałem? z chłopami o miedzę! </div><div class="verse">Nasza wyprawa przecież krwi rozlanie wróży. </div><div class="verse">Odbyłem taką jedną w czasie mych podróży. </div><div class="verse">Gdym w Sycylii bawił u pewnego księcia, </div><div class="verse">Rozbójnicy porwali w górach jego zięcia, </div><div class="verse">I okupu od krewnych żądali zuchwale; </div><div class="verse">My, zebrawszy naprędce sługi i wasale, </div><div class="verse">Wpadliśmy; ja dwóch zbójców ręką mą zabiłem, </div><div class="verse">Pierwszy wleciałem w tabor, więźnia uwolniłem. </div><div class="verse">Ach, mój Gerwazy! jaki to był tryumfalny, </div><div class="verse">Jaki piękny nasz powrót, rycersko-feudalny! </div><div class="verse">Lud z kwiatami spotykał nas; córka książęcia, </div><div class="verse">Wdzięczna zbawcy, ze łzami padła w me objęcia. </div><div class="verse">Gdym przybył do Palermo, wiedziano z gazety, </div><div class="verse">Palcami wskazywały mię wszystkie kobiety; </div><div class="verse">Nawet wydrukowano o całym zdarzeniu </div><div class="verse">Romans, gdzie wymieniony jestem po imieniu. </div><div class="verse">Romans ma tytuł: <em class="book-title">Polak, czyli tajemnice</em> </div><div class="verse"><em class="book-title">Zamku Birbante-rokka</em>. Czy są tu ciemnice </div><div class="verse">W tym zamku?» «Są — rzekł Klucznik — ogromne piwnice, </div><div class="verse">Ale puste! bo wino wypili Soplice». </div><div class="verse">«Dżokejów — dodał Hrabia — uzbroić we dworze, </div><div class="verse">Z włości wezwać wasalów!» «Lokajów? broń Boże! — </div><div class="verse">Przerwał Gerwazy. Czy to zajazd jest hultajstwem? </div><div class="verse">Kto widział zajazd robić z chłopstwem i z lokajstwem? </div><div class="verse">Mój panie, na zajazdach nie znacie się wcale! </div><div class="verse">Wąsalów, co innego: zdadzą się wąsale; </div><div class="verse">Nie we włości ich szukać, ale po zaściankach, </div><div class="verse">W Dobrzynie, w Rzezikowie, w Ciętyczach, w Rąbankach, </div><div class="verse">Szlachta odwieczna, w której krew rycerska płynie, </div><div class="verse">Wszyscy przychylni panów Horeszków rodzinie, </div><div class="verse">Wszyscy nieprzyjaciele zabici Sopliców! </div><div class="verse">Stamtąd zbiorę ze trzystu wąsatych szlachciców; </div><div class="verse">To rzecz moja. Pan niechaj do pałacu wraca </div><div class="verse">I wyśpi się, bo jutro będzie wielka praca; </div><div class="verse">Pan spać lubi, już późno, drugi kur już pieje. </div><div class="verse">Ja tu będę pilnować zamku, aż rozdnieje<a class="anchor" href="annotations.xhtml#annotation-365" id="anchor-365"><sup>365</sup></a>, </div><div class="verse">A ze słoneczkiem stanę w Dobrzyńskim zaścianku». </div></div><div class="stanza-spacer"> </div>


<div class="stanza"><div class="verse" style="margin-left: 1em">Na te słowa pan Hrabia ustąpił z krużganku; </div><div class="verse">Ale nim odszedł, spojrzał przez otwór strzelnicy, </div><div class="verse">I widząc świateł mnóstwo w domostwie Soplicy: </div><div class="verse">«Iluminujcie! — krzyknął — jutro o tej porze </div><div class="verse">Będzie jasno w tym zamku, ciemno w waszym dworze!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Gerwazy siadł na ziemi, oparł się o ścianę, </div><div class="verse">I pochylił ku piersiom czoło zadumane. </div><div class="verse">Światłość miesięczna padła na wierzch głowy łysy, </div><div class="verse">Gerwazy po nim kryślił<a class="anchor" href="annotations.xhtml#annotation-366" id="anchor-366"><sup>366</sup></a> palcem różne rysy; </div><div class="verse">Widać, że przyszłych wypraw snuł plany wojenne. </div><div class="verse">Ciążą mu coraz bardziej powieki brzemienne, </div><div class="verse">Bezwładną kiwnął szyją, czuł, że go sen bierze, </div><div class="verse">Zaczął wedle zwyczaju wieczorne pacierze. </div><div class="verse">Lecz między Ojczenaszem i Zdrowaś Maryją, </div><div class="verse">Dziwne stanęły mary, tłoczą się i wiją: </div><div class="verse">Klucznik widzi Horeszki, swoje dawne pany; </div><div class="verse">Ci niosą karabele<a class="anchor" href="annotations.xhtml#annotation-367" id="anchor-367"><sup>367</sup></a>, drudzy buzdygany<a class="anchor" href="annotations.xhtml#annotation-368" id="anchor-368"><sup>368</sup></a>, </div><div class="verse">Każdy groźnie spoziera i pokręca wąsa, </div><div class="verse">Składa się karabelą, buzdyganem wstrząsa; </div><div class="verse">Za nimi jeden cichy, posępny cień mignął, </div><div class="verse">Z krwawą na piersi plamą. Gerwazy się wzdrygnął, </div><div class="verse">Poznał Stolnika; zaczął wkoło siebie żegnać, </div><div class="verse">I ażeby tym pewniej straszne sny rozegnać, </div><div class="verse">Odmawiał litaniją o czyscowych duszach. </div><div class="verse">Znowu wzrok mu skleił się, zadzwoniło w uszach — </div><div class="verse">Widzi tłum szlachty konnej, błyszczą karabele: </div><div class="verse">Zajazd! zajazd Korelicz i Rymsza na czele! </div><div class="verse">I ogląda sam siebie, jak na koniu siwym, </div><div class="verse">Z podniesionym nad głową rapierem<a class="anchor" href="annotations.xhtml#annotation-369" id="anchor-369"><sup>369</sup></a> straszliwym </div><div class="verse">Leci; rozpięta na wiatr szumi taratatka, </div><div class="verse">Z lewego ucha spadła w tył konfederatka; </div><div class="verse">Leci, jezdnych i pieszych po drodze obala, </div><div class="verse">I na koniec Soplicę w stodole podpala. </div><div class="verse">Wtem ciężka marzeniami na pierś spadła głowa, </div><div class="verse">I tak usnął ostatni Klucznik Horeszkowa. </div></div><div class="stanza-spacer"> </div>



</div>
  </body>
</html>
