<?xml version='1.0' encoding='utf-8'?>
<!DOCTYPE html>
<html xmlns="http://www.w3.org/1999/xhtml">
  <head>
    <link rel="stylesheet" href="style.css" type="text/css"/>
    <meta http-equiv="Content-Type" content="text/html; charset=utf-8"/>
    <title>WolneLektury.pl</title>
  </head>
  <body>
    <div id="book-text"><h2 class="h3">Emigracja. Jacek.</h2>



<div class="note">
<p class="paragraph">Narada tycząca się zabezpieczenia losu zwycięzców — Układy z Rykowem — Pożegnanie — Ważne odkrycie — Nadzieja.</p>


</div>
<div class="stanza"><div class="verse" style="margin-left: 1em">Owe obłoki ranne, zrazu rozpierzchnione<a class="anchor" href="annotations.xhtml#annotation-512" id="anchor-512"><sup>512</sup></a> </div><div class="verse">Jak czarne ptaki, lecąc w wyższą nieba stronę, </div><div class="verse">Coraz się zgromadzały. Ledwie słońce zbiegło </div><div class="verse">Z południa, już ich stado pół niebios obiegło </div><div class="verse">Ogromną chmurą. Wiatr ją pędził coraz chyżej, </div><div class="verse">Chmura coraz gęstniała, zwieszała się niżej: </div><div class="verse">Aż, jedną stroną na wpół od niebios oddarta, </div><div class="verse">Ku ziemi wychylona i wszerz rozpostarta, </div><div class="verse">Jak wielki żagiel, biorąc wszystkie wiatry w siebie, </div><div class="verse">Od południa na zachód leciała po niebie. </div></div><div class="stanza-spacer"> </div>


<div class="stanza"><div class="verse" style="margin-left: 1em">I była chwila ciszy; i powietrze stało </div><div class="verse">Głuche, milczące, jakby z trwogi oniemiało. </div><div class="verse">I łany zbóż, co wprzódy kładąc się na ziemi </div><div class="verse">I znowu w górę trzęsąc kłosami złotemi </div><div class="verse">Wrzały jak fale, teraz stoją nieruchome </div><div class="verse">I poglądają w niebo najeżywszy słomę. </div><div class="verse">I zielone przy drogach wierzby i topole, </div><div class="verse">Co pierwej, jako płaczki przy grobowym dole, </div><div class="verse">Biły czołem, długimi kręciły ramiony, </div><div class="verse">Rozpuszczając na wiatry warkocz posrebrzony, </div><div class="verse">Teraz jak martwe, z niemej wyrazem żałoby, </div><div class="verse">Stoją na kształt posągów sypilskiej Nijoby<a class="anchor" href="annotations.xhtml#annotation-513" id="anchor-513"><sup>513</sup></a>. </div><div class="verse">Jedna osina drżąca, wstrząsa liście siwe. </div></div><div class="stanza-spacer"> </div>


<div class="stanza"><div class="verse" style="margin-left: 1em">Bydło, zwykle do domu powracać leniwe, </div><div class="verse">Teraz zbiega się tłumnie, pasterzy nie czeka </div><div class="verse">I opuszczając strawę do domu ucieka. </div><div class="verse">Buhaj<a class="anchor" href="annotations.xhtml#annotation-514" id="anchor-514"><sup>514</sup></a> racicą ziemię kopie, orze rogiem, </div><div class="verse">I całą trzodę straszy ryczeniem złowrogiem; </div><div class="verse">Krowa coraz ku niebu wznosi wielkie oko, </div><div class="verse">Usta z dziwu otwiera i wzdycha głęboko; </div><div class="verse">A wieprz marudzi w tyle, dąsa się i zgrzyta, </div><div class="verse">I snopy zboża kradnie i na zapas chwyta. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ptastwo skryło się w lasy, pod strzechy, w głąb trawy; </div><div class="verse">Tylko wrony, stadami obstąpiwszy stawy, </div><div class="verse">Przechadzają się sobie poważnymi kroki, </div><div class="verse">Czarne oczy kierują na czarne obłoki, </div><div class="verse">Wytknąwszy język z suchej szerokiej gardzieli </div><div class="verse">I skrzydła roztaczając, czekają kąpieli; </div><div class="verse">Lecz i te, przewidując nazbyt mocną burzę, </div><div class="verse">Już w las ciągną, podobne wznoszącej się chmurze. </div><div class="verse">Ostatnia z ptaków, lotem nieścigłym zuchwała </div><div class="verse">Jaskółka, czarny obłok przeszywa jak strzała, </div><div class="verse">Wreszcie spada jak kula. </div></div><div class="stanza-spacer"> </div>


<div class="stanza"><div class="verse" style="margin-left: 12em">Właśnie w owej chwili </div><div class="verse">Szlachta z Moskwą okropną walkę zakończyli </div><div class="verse">I chronią się gromadnie w domy i stodoły, </div><div class="verse">Opuszczają plac boju, gdzie wkrótce żywioły </div><div class="verse">Stoczą walkę.
 </div></div><div class="stanza-spacer"> </div>


<div class="stanza"><div class="verse" style="margin-left: 12em">Na zachód, jeszcze ozłocona </div><div class="verse">Świeci ziemia ponuro, żółtawo-czerwona: </div><div class="verse">Już chmura, roztaczając cienie na kształt sieci, </div><div class="verse">Wyławia resztki światła, a za słońcem leci, </div><div class="verse">Jak gdyby je pochwycić chciała przed zachodem. </div><div class="verse">Kilka wichrów raz po raz prześwisnęło spodem, </div><div class="verse">Jeden za drugim lecą, miecąc krople dżdżyste, </div><div class="verse">Wielkie, jasne, okrągłe, jak grady ziarniste. </div></div><div class="stanza-spacer"> </div>


<div class="stanza"><div class="verse" style="margin-left: 1em">Nagle wichry zwarły się, porwały się w poły, </div><div class="verse">Borykają się, kręcą, świszczącymi koły </div><div class="verse">Krążą po stawach, mącą do dna wody w stawach, </div><div class="verse">Wpadły na łąki, świszczą po łozach i trawach. </div><div class="verse">Pryskają łóz gałęzie; lecą traw przekosy </div><div class="verse">Na wiatr jako garściami wyrywane włosy, </div><div class="verse">Zmieszane z kędziorami snopów. Wiatry wyją, </div><div class="verse">Upadają na rolę, tarzają się, ryją, </div><div class="verse">Rwą skiby, robią otwór wichrowi trzeciemu, </div><div class="verse">Który wydarł się z roli jak słup czarnoziemu, </div><div class="verse">Wznosi się, jak ruchoma piramida toczy, </div><div class="verse">Łbem grunt wierci, z nóg piasek sypie gwiazdom w oczy, </div><div class="verse">Co krok wszerz wydyma się, roztwiera ku górze, </div><div class="verse">I ogromną swą trąbą otrębuje burzę. </div><div class="verse">Aż z całym tym chaosem wody i kurzawy, </div><div class="verse">Słomy, liścia, gałęzi, wydartej murawy, </div><div class="verse">Wichry w las uderzyły i po głębiach puszczy </div><div class="verse">Ryknęły jak niedźwiedzie. </div></div><div class="stanza-spacer"> </div>


<div class="stanza"><div class="verse" style="margin-left: 12em">A już deszcz wciąż pluszczy </div><div class="verse">Jak z sita, w gęstych kroplach. Wtem rykły pioruny, </div><div class="verse">Krople zlały się razem: to jak proste struny </div><div class="verse">Długim warkoczem wiążą niebiosa do ziemi, </div><div class="verse">To jak z wiader buchają warstami całemi. </div><div class="verse">Już zakryły się całkiem niebiosa i ziemia; </div><div class="verse">Noc je z burzą od nocy czarniejszą, zaciemia. </div><div class="verse">Czasem widnokrąg pęka od końca do końca, </div><div class="verse">I anioł burzy, na kształt niezmiernego słońca </div><div class="verse">Rozświeci twarz, i znowu okryty całunem </div><div class="verse">Uciekł w niebo i drzwi chmur zatrzasnął piorunem. </div><div class="verse">Znowu wzmaga się burza, ulewa nawalna </div><div class="verse">I ciemność gruba, gęsta, prawie dotykalna. </div><div class="verse">Znowu deszcz ciszej szumi, grom na chwilę uśnie; </div><div class="verse">Znowu wzbudzi się, ryknie i znów wodą chluśnie. </div><div class="verse">Aż się uspokoiło wszystko; tylko drzewa </div><div class="verse">Szumią około domu i szemrze ulewa. </div></div><div class="stanza-spacer"> </div>


<div class="stanza"><div class="verse" style="margin-left: 1em">W takim dniu pożądany był czas najburzliwszy: </div><div class="verse">Bo nawałnica, boju plac mrokiem okrywszy, </div><div class="verse">Zalała drogi, mosty zerwała na rzece, </div><div class="verse">Z folwarku niedostępną zrobiła fortecę. </div><div class="verse">O tym więc, co się działo w obozie Soplicy, </div><div class="verse">Dziś nie mogła rozejść się wieść po okolicy, </div><div class="verse">A właśnie zawisł szlachty los od tajemnicy. </div></div><div class="stanza-spacer"> </div>


<div class="stanza"><div class="verse" style="margin-left: 1em">W izbie Sędziego ważne toczą się narady. </div><div class="verse">Bernardyn leżał w łóżku; zmordowany, blady </div><div class="verse">I skrwawiony, lecz całkiem zdrowy na umyśle, </div><div class="verse">Daje rozkazy, Sędzia wypełnia je ściśle. </div><div class="verse">Prosi Podkomorzego, przyzywa Klucznika, </div><div class="verse">Każe przywieść Rykowa, potem drzwi zamyka. </div><div class="verse">Godzinę całą trwały tajemne rozmowy, </div><div class="verse">Aż je przerwał kapitan Ryków tymi słowy, </div><div class="verse">Rzucając na stół kiesę ciężką dukatami: </div><div class="verse">«Państwo Lachy, już jest ta gadka między wami, </div><div class="verse">Że każdy Moskal złodziej: powiedźcież, kto spyta, </div><div class="verse">Że znaliście Moskala, który zwan Nikita </div><div class="verse">Nikitycz Ryków, rotny kapitan, miał osim </div><div class="verse">Medalów i trzy krzyże — to pamiętać prosim: </div><div class="verse">Ten medal za Oczaków, ten za Izmaiłów, </div><div class="verse">Ten za bitwę pod Nowi, ten za Prejsiż-Iłów <a class="anchor" href="annotations.xhtml#annotation-515" id="anchor-515"><sup>515</sup></a>, </div><div class="verse">Tamten za Korsakowa sławną rejteradę </div><div class="verse">Z pod Zurich; a miał także i za męstwo szpadę, </div><div class="verse">Także od feldmarszałka trzy zadowolnienia, </div><div class="verse">Dwie pochwały cesarskie i cztery wspomnienia, </div><div class="verse">Wszystko na piśmie...» </div></div><div class="stanza-spacer"> </div>


<div class="stanza"><div class="verse" style="margin-left: 12em">«Ale, ale kapitanie — </div><div class="verse">Przerwał Robak — i cóż się tedy z nami stanie, </div><div class="verse">Jeśli nie chcesz zgodzić się? Wszakże dałeś słowo </div><div class="verse">Załatwić tę rzecz». </div></div><div class="stanza-spacer"> </div>


<div class="stanza"><div class="verse" style="margin-left: 12em">«Prawda, słowo dam na nowo — </div><div class="verse">Rzecze Ryków — ot słowo! Co po waszej zgubie? </div><div class="verse">Ja człek poczciwy, ja was państwo Lachy lubię, </div><div class="verse">Że wy ludzie weseli, dobrzy do wypitki, </div><div class="verse">I także ludzie śmiali, dobrzy do wybitki. </div><div class="verse">U nas ruskie przysłowie: Kto na wozie jedzie, </div><div class="verse">Bywa często pod wozem; kto dzisiaj na przedzie, </div><div class="verse">Jutro w tyle; dziś bijesz jutro ciebie biją; </div><div class="verse">Czy o to gniew? tak u nas po żołniersku żyją. </div><div class="verse">Skąd by się człowiekowi tyle złości wzięło </div><div class="verse">Gniewać się o przegranę! Oczakowskie dzieło </div><div class="verse">Było krwawe, pod Zurich zbili nam piechotę, </div><div class="verse">Pod Austerlicem całą utraciłem rotę, </div><div class="verse">A pierwej wasz Kościuszko pod Racławicami — </div><div class="verse">Byłem sierżantem — wysiekł mój pluton kosami: </div><div class="verse">I cóż stąd? To ja znowu u Maciejowiców </div><div class="verse">Zabiłem własnym sztykiem dwóch dzielnych szlachciców: </div><div class="verse">Jeden był Mokronowski, szedł z kosą przed frontem, </div><div class="verse">I kanonierowi uciął rękę z lontem. </div><div class="verse">Oj! wy Lachy! Ojczyzna! ja to wszystko czuję, </div><div class="verse">Ja Ryków, car tak każe, a ja was żałuję. </div><div class="verse">Co nam do Lachów? Niechaj Moskwa dla Moskala, </div><div class="verse">Polska dla Lacha; ale cóż? car nie pozwala!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Sędzia mu na to rzecze: «Panie Kapitanie, </div><div class="verse">Żeś człek poczciwy, wiedzą tu wszyscy ziemianie, </div><div class="verse">U których na kwaterach stałeś od lat wielu. </div><div class="verse">Za ten dar nie gniewaj się, dobry przyjacielu: </div><div class="verse">Nie chcieliśmy cię skrzywdzić; te oto dukaty, </div><div class="verse">Śmieliśmy złożyć wiedząc, żeś człek niebogaty». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Ach, jegry! — wołał Ryków — cała rota skłuta! </div><div class="verse">Moja rota! a wszystko z winy tego Płuta! </div><div class="verse">On komendant, on za to przed carem odpowie, </div><div class="verse">A wy te grosze sobie zabierzcie, panowie; </div><div class="verse">U mnie jest kapitański mój żołd lada jaki, </div><div class="verse">A dosyć mnie na ponczyk i lulkę tabaki. </div><div class="verse">A was lubię, że z wami sobie zjem, popiję, </div><div class="verse">Pohulam, pogawędzę, i tak sobie żyję. </div><div class="verse">Otoż ja was obronię, i jak będzie śledztwo, </div><div class="verse">Słowo uczciwe, że dam za wami świadectwo. </div><div class="verse">Powiemy, że my przyszli tu z wizytą, pili </div><div class="verse">Sobie, tańczyli, trochę sobie podchmielili, </div><div class="verse">A Płut przypadkiem ognia zakomenderował, </div><div class="verse">Bitwa! i batalijon tak jakoś zmarnował. </div><div class="verse">Wy, pany, tylko śledztwo pomazujcie złotem, </div><div class="verse">Będzie kręcić się. Ale teraz powiem o tem, </div><div class="verse">Co już mówiłem temu szlachcicu, co długi </div><div class="verse">Ma rapier, że Płut pierwszy komendant, ja drugi: </div><div class="verse">Płut został żywy, może on wam zagiąć kruczka </div><div class="verse">Takiego, że zginiecie, bo to chytra sztuczka; </div><div class="verse">Trzeba mu gębę zatkać bankowym papierem. </div><div class="verse">No i cóż, panie szlachcic, ty z długim rapierem, </div><div class="verse">Czy już byłeś u Płuta? czyś się z nim naradził?» </div></div><div class="stanza-spacer"> </div>


<div class="stanza"><div class="verse" style="margin-left: 1em">Gerwazy obejrzał się, łysinę pogładził, </div><div class="verse">Kiwnął niedbale ręką, jak gdyby znać dawał, </div><div class="verse">Że już wszystko załatwił. Lecz Ryków nastawał: </div><div class="verse">«Cóż, czy Płut będzie milczeć, czy słowem zaręczył?» </div><div class="verse">Klucznik zły, że go Ryków pytaniami dręczył, </div><div class="verse">Poważnie palec wielki ku ziemi naginał, </div><div class="verse">A potem machnął ręką, jak gdyby przecinał </div><div class="verse">Dalszą rozmowę i rzekł: «Klnę się Scyzorykiem, </div><div class="verse">Że Płut nie wyda! gadać już nie będzie z nikim!» </div><div class="verse">Potem dłonie opuścił i palcami chrząsnął, </div><div class="verse">Jak gdyby tajemnicę całą z rąk wytrząsnął. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ten ciemny gest pojęli słuchacze i stali, </div><div class="verse">Patrząc z dziwem na siebie, wzajem się badali </div><div class="verse">I posępne milczenie trwało minut kilka. </div><div class="verse">Aż Ryków rzekł: «Nosił wilk, ponieśli i wilka!» </div><div class="verse">«<em class="foreign-word">Requiescat in pace</em><a class="anchor" href="annotations.xhtml#annotation-516" id="anchor-516"><sup>516</sup></a>!» dodał Podkomorzy; </div><div class="verse">«Już ci — zakończył Sędzia — był w tym palec Boży! </div><div class="verse">Lecz ja tej krwi nie winien, jam o tym nie wiedział». </div></div><div class="stanza-spacer"> </div>


<div class="stanza"><div class="verse" style="margin-left: 1em">Ksiądz porwał się z poduszek i posępny siedział. </div><div class="verse">Na koniec rzekł, spojrzawszy bystro na Klucznika: </div><div class="verse">«Wielki grzech bezbronnego zabić niewolnika! </div><div class="verse">Chrystus zabrania mścić się nawet i nad wrogiem! </div><div class="verse">Oj Kluczniku! odpowiesz ty ciężko przed Bogiem. </div><div class="verse">Jedna jest restrykcyja: jeśli popełniono </div><div class="verse">Nie z zemsty głupiej, ale <em class="foreign-word">pro publico bono</em>». </div><div class="verse">Klucznik głową i ręką kiwał wyciągnioną, </div><div class="verse">I mrugając powtarzał: «<em class="foreign-word">Pro publico bono</em>!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Więcej nie było mowy o Płucie Majorze; </div><div class="verse">Nazajutrz daremnie go szukano we dworze, </div><div class="verse">Daremnie wyznaczano za trupa nagrodę: </div><div class="verse">Major zginął bez śladu, jak gdyby wpadł w wodę. </div><div class="verse">Co się z nim stało, różnie powiadano o tem, </div><div class="verse">Lecz nikt pewnie nie wiedział ni wtenczas, ni potem. </div><div class="verse">Daremnie pytaniami Klucznika dręczono; </div><div class="verse">Nic nie wyrzekł, prócz tych słów: <em class="foreign-word">pro publico bono</em>. </div><div class="verse">Wojski był w tajemnicy, lecz słowem ujęty </div><div class="verse">Honorowym, staruszek milczał jak zaklęty. </div></div><div class="stanza-spacer"> </div>


<div class="stanza"><div class="verse" style="margin-left: 1em">Po zawarciu układów wyszedł z izby Ryków, </div><div class="verse">A Robak kazał wezwać szlachtę wojowników, </div><div class="verse">Do których Podkomorzy z powagą tak mówi: </div><div class="verse">«Bracia! Bóg dziś naszemu szczęścił orężowi, </div><div class="verse">Ale muszę Wać Państwu wyznać bez ogródki, </div><div class="verse">Że z tych niewczesnych bojów złe wynikną skutki. </div><div class="verse">Zbłądziliśmy i nikt tu z nas nie jest bez winy: </div><div class="verse">Ksiądz Robak, że zbyt czynnie rozszerzał nowiny, </div><div class="verse">Klucznik i szlachta, że je pojęła opacznie. </div><div class="verse">Wojna z Rosyją jeszcze nieprędko się zacznie; </div><div class="verse">Tymczasem, kto miał udział najczynniejszy w bitwie, </div><div class="verse">Ten nie może bezpieczny zostać się na Litwie: </div><div class="verse">Musicie więc do Księstwa uciekać Panowie, </div><div class="verse">A mianowicie Maciej, co się Chrzciciel zowie, </div><div class="verse">Tadeusz, Konew, Brzytew, niech unoszą głowy </div><div class="verse">Za Niemen, gdzie ich czeka zastęp narodowy. </div><div class="verse">My na was nieobecnych całą winę zwalim </div><div class="verse">I na Płuta: tak resztę rodzeństwa ocalim. </div><div class="verse">Żegnam was nie na długo; są pewne nadzieje, </div><div class="verse">Że nam z wiosną swobody zorza zajaśnieje </div><div class="verse">I Litwa, co was teraz żegna jak tułaczy, </div><div class="verse">Wkrótce jako zwycięskich swych zbawców zobaczy. </div><div class="verse">Sędzia wszystko, co trzeba, zgotuje na drogę </div><div class="verse">I ja pieniędzmi, ile zdołam, dopomogę». </div></div><div class="stanza-spacer"> </div>


<div class="stanza"><div class="verse" style="margin-left: 1em">Czuła szlachta, że mądrze Podkomorzy radził: </div><div class="verse">Wiadomo, że kto z ruskim carem raz się zwadził, </div><div class="verse">Ten już z nim na tej ziemi nie zgodzi się szczérze, </div><div class="verse">I musi albo bić się, albo gnić w Sybirze. </div><div class="verse">Więc nic nie mówiąc, smutnie po sobie spójrzeli, </div><div class="verse">Westchnęli; na znak zgody głowami skinęli. </div></div><div class="stanza-spacer"> </div>


<div class="stanza"><div class="verse" style="margin-left: 1em">Polak, chociaż stąd między narodami słynny </div><div class="verse">Że bardziej niźli życie kocha kraj rodzinny, </div><div class="verse">Gotów zawżdy rzucić go, puścić się w kraj świata, </div><div class="verse">W nędzy i poniewierce przeżyć długie lata, </div><div class="verse">Walcząc z ludźmi i z losem, póki mu śród burzy </div><div class="verse">Przyświeca ta nadzieja, że Ojczyźnie służy. </div></div><div class="stanza-spacer"> </div>


<div class="stanza"><div class="verse" style="margin-left: 1em">Oświadczyli, że zaraz wyjeżdżać gotowi; </div><div class="verse">Tylko się to nie zdało panu Buchmanowi. </div><div class="verse">Buchman, człowiek rozsądny, w bitwę się nie wmieszał, </div><div class="verse">Ale słysząc, że radzą, głosować pośpieszał. </div><div class="verse">Znajdował projekt dobrym, lecz chciał przeinaczyć, </div><div class="verse">Dokładniej go rozwinąć, jaśniej wytłumaczyć, </div><div class="verse">A naprzód komisyją legalnie wyznaczyć, </div><div class="verse">Która by rozważyła emigracji cele, </div><div class="verse">Środki, sposoby, tudzież innych względów wiele. </div><div class="verse">Nieszczęściem, krótkość czasu była na zawadzie, </div><div class="verse">Że się nie stało zadość Buchmanowej radzie. </div><div class="verse">Szlachta żegna się śpiesznie i już w drogę rusza. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ale Sędzia zatrzymał w izbie Tadeusza </div><div class="verse">I rzekł do księdza: «Czas już, żebym ci powiedział </div><div class="verse">To, o czymem z pewnością wczoraj się dowiedział: </div><div class="verse">Że nasz Tadeusz szczerze zakochany w Zosi. </div><div class="verse">Niechajże przed odjazdem o rękę jej prosi. </div><div class="verse">Mówiłem z Telimeną, już nam nie przeszkadza, </div><div class="verse">Zosia także się z wolą opiekunów zgadza. </div><div class="verse">Jeśli dziś ślubem pary nie możem uwieńczyć, </div><div class="verse">Toć by ich, panie bracie, przynajmniej zaręczyć </div><div class="verse">Przed odjazdem; bo serce młode i podróżne, </div><div class="verse">Wiesz dobrze, jako miewa tentacyje<a class="anchor" href="annotations.xhtml#annotation-517" id="anchor-517"><sup>517</sup></a> różne; </div><div class="verse">A wszakże, kiedy okiem rzuci na pierścionek </div><div class="verse">I przypomni młodzieniec, że już jest małżonek, </div><div class="verse">Zaraz w nim obcych pokus ostyga gorączka. </div><div class="verse">Wierzaj mi, wielką siłę ma ślubna obrączka. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ja sam przed lat trzydziestu wielki afekt miałem </div><div class="verse">Ku pannie Marcie, której serce pozyskałem. </div><div class="verse">Byliśmy zaręczeni; Bóg nie błogosławił </div><div class="verse">Związkowi temu i mnie sierotą zostawił, </div><div class="verse">Wziąwszy do chwały swojej nadobną Wojszczankę, </div><div class="verse">Przyjaciela mojego córę Hreczeszankę. </div><div class="verse">Pozostała mi tylko pamiątka<a class="anchor" href="annotations.xhtml#annotation-518" id="anchor-518"><sup>518</sup></a> jej cnoty, </div><div class="verse">Jej wdzięków, i ten oto ślubny pierścień złoty. </div><div class="verse">Ilekroć nań spojrzałem, zawsze ma nieboga </div><div class="verse">Stawała przed oczyma: i tak z łaski Boga, </div><div class="verse">Dotąd mej narzeczonej dochowałem wiary, </div><div class="verse">I nie bywszy małżonkiem, jestem wdowiec stary, </div><div class="verse">Chociaż Wojski ma drugą córę dość nadobną, </div><div class="verse">I do mojej kochanej Marty dość podobną!» </div></div><div class="stanza-spacer"> </div>


<div class="stanza"><div class="verse" style="margin-left: 1em">To mówiąc, na pierścionek z czułością spozierał </div><div class="verse">I odwróconą ręką łzy z oczu ocierał. </div><div class="verse">«Bracie — kończył — co myślisz? zrobim zaręczyny? </div><div class="verse">On kocha, a mam słowo ciotki i dziewczyny». </div></div><div class="stanza-spacer"> </div>


<div class="stanza"><div class="verse" style="margin-left: 1em">Lecz Tadeusz podbiega i z żywością mówi: </div><div class="verse">«Czymże zdołam odwdzięczyć dobremu stryjowi, </div><div class="verse">Który tak o me szczęście ustawnie się trudzi! </div><div class="verse">Ach dobry stryju, byłbym najszczęśliwszy z ludzi, </div><div class="verse">Gdyby mi Zosia była dzisiaj zaręczona, </div><div class="verse">Gdybym wiedział że to jest moja przyszła żona. </div><div class="verse">Przecież powiem otwarcie: dziś, te zaręczyny </div><div class="verse">Do skutku przyjść nie mogą; są różne przyczyny... </div><div class="verse">Nie pytaj więcej; jeśli Zosia czekać raczy, </div><div class="verse">Może mnie wkrótce lepszym, godniejszym obaczy, </div><div class="verse">Może stałością na jej wzajemność zarobię,  </div><div class="verse">Może troszeczką sławy me imię ozdobię, </div><div class="verse">Może wkrótce w ojczyste wrócim okolice; </div><div class="verse">Wtenczas, stryju, wspomnę ci twoje obietnice, </div><div class="verse">Wtenczas na klęczkach drogą powitam Zosienkę </div><div class="verse">I jeśli będzie wolna, poproszę o rękę. </div><div class="verse">Teraz porzucam Litwę może na czas długi, </div><div class="verse">Może Zosi tymczasem podobać się drugi; </div><div class="verse">Więzić jej woli nie chcę; prosić o wzajemność, </div><div class="verse">Na którąm nie zasłużył, byłaby nikczemność». </div></div><div class="stanza-spacer"> </div>


<div class="stanza"><div class="verse" style="margin-left: 1em">Gdy te słowa z uczuciem mówił chłopiec młody, </div><div class="verse">Zaświeciły mu, jako dwie wielkie jagody </div><div class="verse">Pereł, dwie łzy na wielkich błękitnych źrenicach, </div><div class="verse">I stoczyły się szybko po rumianych licach. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ale Zosia ciekawa z głębiny alkowy </div><div class="verse">Śledziła przez szczelinę tajemne rozmowy; </div><div class="verse">Słyszała, jak Tadeusz po prostu i śmiało </div><div class="verse">Opowiedział swą miłość — serce w niej zadrżało — </div><div class="verse">I widziała tych wielkich dwoje łez w źrenicach. </div><div class="verse">Choć dojść nie mogła wątku w jego tajemnicach: </div><div class="verse">Dlaczego ją pokochał? dlaczego porzuca? </div><div class="verse">Gdzie odjeżdża? przecież ją ten odjazd zasmuca. </div><div class="verse">Pierwszy raz posłyszała w życiu z ust młodziana </div><div class="verse">Dziwną i wielką nowość: że była kochana. </div><div class="verse">Biegła więc, gdzie stał mały domowy ołtarzyk, </div><div class="verse">Wyjęła zeń obrazek i relikwijarzyk; </div><div class="verse">Na obrazku tym była święta Genowefa, </div><div class="verse">A w relikwiji suknia świętego Józefa, </div><div class="verse">Oblubieńca, patrona zaręczonej młodzi; </div><div class="verse">I z tymi świętościami do pokoju wchodzi. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Pan odjeżdżasz tak prędko?... Ja panu na drogę </div><div class="verse">Dam podarunek mały i także przestrogę: </div><div class="verse">Niechaj pan zawsze z sobą relikwije nosi </div><div class="verse">I ten obrazek, a niech pamięta o Zosi. </div><div class="verse">Niech pana Pan Bóg w zdrowiu i szczęściu prowadzi, </div><div class="verse">I niech prędko szczęśliwie do nas odprowadzi». </div><div class="verse">Umilkła i spuściła głowę; oczki modre </div><div class="verse">Ledwie stuliła, z rzęsów pobiegły łzy szczodre; </div><div class="verse">A Zosia z zamkniętymi stojąc powiekami, </div><div class="verse">Milczała, sypiąc łzami jako brylantami. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz, biorąc dary i całując rękę, </div><div class="verse">Rzekł: «Pani! już ja muszę pożegnać panienkę... </div><div class="verse">Bądź zdrowa, wspomnij o mnie i racz czasem zmówić </div><div class="verse">Pacierz za mnie! Zofijo!...» Więcej nie mógł mówić. </div></div><div class="stanza-spacer"> </div>


<div class="stanza"><div class="verse" style="margin-left: 1em">Lecz Hrabia, z Telimeną wszedłszy niespodzianie, </div><div class="verse">Uważał młodej pary czułe pożegnanie, </div><div class="verse">Wzruszył się i rzuciwszy wzrok ku Telimenie: </div><div class="verse">«Ileż — rzekł — jest piękności choć w tej prostej scenie! </div><div class="verse">Kiedy dusza pasterki z wojownika duszą, </div><div class="verse">Jak łódź z okrętem w burzy, rozłączyć się muszą! </div><div class="verse">Zaiste! nic tak uczuć w sercu nie rozpala, </div><div class="verse">Jako kiedy się serce od serca oddala. </div><div class="verse">Czas jest to wiatr, on tylko małą świecę zdmuchnie, </div><div class="verse">Wielki pożar od wiatru tym mocniej wybuchnie. </div><div class="verse">I moje serce zdolne mocniej kochać z dala. </div><div class="verse">Panie Soplico! miałem ciebie za rywala; </div><div class="verse">Ten błąd był jedną z przyczyn naszej smutnej zwady, </div><div class="verse">Która mię przymusiła dostać na was szpady<a class="anchor" href="annotations.xhtml#annotation-519" id="anchor-519"><sup>519</sup></a>. </div><div class="verse">Postrzegam błąd mój: boś ty wzdychał ku pasterce, </div><div class="verse">Ja zaś tej pięknej nimfie oddałem me serce. </div><div class="verse">Niech we krwi wrogów nasze utoną urazy! </div><div class="verse">Nie będziem się zbójczymi rozpierać żelazy; </div><div class="verse">Niech się inaczej spór nasz zalotny roztrzygnie: </div><div class="verse">Walczmy, kto kogo czuciem miłości wyścignie! </div><div class="verse">Zostawim oba drogie serc naszych przedmioty, </div><div class="verse">Pośpieszymy obadwa na miecze, na groty; </div><div class="verse">Walczmy z sobą stałością, żalem i cierpieniem, </div><div class="verse">A wrogów naszych mężnym ścigajmy ramieniem». </div><div class="verse">Rzekł, na Telimenę spojrzał, ale ona </div><div class="verse">Nic nie odpowiadała, strasznie zadziwiona. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Mój Hrabio — przerwał Sędzia — po co chcesz koniecznie </div><div class="verse">Wyjeżdżać? Wierz mi, w twoich dobrach siedź bezpiecznie </div><div class="verse">Szlachtę biedną rząd mógłby odrzeć i przechłostać, </div><div class="verse">Ale ty Hrabio pewien jesteś cały zostać; </div><div class="verse">Wiesz, w jakim rządzie żyjesz, jesteś dość bogaty, </div><div class="verse">Wykupisz się od więzień połową intraty<a class="anchor" href="annotations.xhtml#annotation-520" id="anchor-520"><sup>520</sup></a>». </div></div><div class="stanza-spacer"> </div>


<div class="stanza"><div class="verse" style="margin-left: 1em">«To niezgodna — rzekł Hrabia — z moim charakterem! </div><div class="verse">Nie mogę być kochankiem: będę bohaterem; </div><div class="verse">W miłości troskach, sławy zwę pocieszycielki, </div><div class="verse">Gdy jestem nędzarz sercem, będę ręką wielki». </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena pytała: «Któż panu przeszkadza </div><div class="verse">Kochać i być szczęśliwym!» — «Mych przeznaczeń władza — </div><div class="verse">Rzekł Hrabia — ciemność przeczuć, które ruchem tajnym </div><div class="verse">Rwą się ku stronom obcym, dziełom nadzwyczajnym. </div><div class="verse">Wyznaję, że dziś chciałem na cześć Telimenie </div><div class="verse">U ołtarzów Hymena<a class="anchor" href="annotations.xhtml#annotation-521" id="anchor-521"><sup>521</sup></a> zapalić płomienie, </div><div class="verse">Ale mi dał zbyt piękny przykład ten młodzieniec, </div><div class="verse">Sam dobrowolnie ślubny swój zrywając wieniec, </div><div class="verse">I biegąc serca swego doświadczać w przeszkodach </div><div class="verse">Zmiennych losów i w krwawych wojennych przygodach. </div><div class="verse">Dziś otwiera się nowa i dla mnie epoka! </div><div class="verse">Brzmiała odgłosem broni mej Birbante-rokka: </div><div class="verse">Oby ten odgłos równie w Polszcze się rozszerzył!» </div><div class="verse">Skończył i dumnie szpady rękojeść uderzył. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Jużci — rzekł Robak — trudno ganić tę ochotę, </div><div class="verse">Jedź, weź pieniądze, możesz usztyftować rotę </div><div class="verse">Jak Włodzimierz Potocki, co Francuzów zdziwił </div><div class="verse">Dając na skarb milijon, jak książę Radziwiłł </div><div class="verse">Dominik, co zastawił dobra swe i sprzęty </div><div class="verse">I dwa uzbroił nowe konne regimenty. </div><div class="verse">Jedź, jedź, a weź pieniądze: rąk tam dosyć mamy, </div><div class="verse">Ale grosza brak w Księstwie; jedź wasze, żegnamy». </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena smutnymi rzuciwszy oczyma: </div><div class="verse">«Niestety — rzekła — widzę że cię nic nie wstrzyma! </div><div class="verse">Rycerzu mój, w wojenne kiedy wstąpisz szranki, </div><div class="verse">Obróć czułe spojrzenie na kolor kochanki </div><div class="verse">(Tu, wstążkę oderwawszy od sukni, zrobiła </div><div class="verse">Kokardę i na piersiach Hrabi przyszpiliła). </div><div class="verse">Niech cię ten kolor wiedzie na działa ogniste, </div><div class="verse">Na kopije błyszczące i deszcze siarczyste; </div><div class="verse">A kiedy się rozsławisz walecznymi czyny, </div><div class="verse">I gdy nieśmiertelnymi przesłonisz wawrzyny </div><div class="verse">Skrwawiony szyszak i hełm twój zwycięstwem hardy: </div><div class="verse">I wtenczas jeszcze oko zwróć do tej kokardy, </div><div class="verse">Wspomnij, czyja ten kolor przyszpiliła ręka!» </div><div class="verse">Tu mu podała rękę. Pan Hrabia przyklęka, </div><div class="verse">Całuje; Telimena zbliżyła do oka </div><div class="verse">Chustkę, a drugim okiem pogląda z wysoka </div><div class="verse">Na Hrabię, który żegnał ją mocno wzruszony. </div><div class="verse">Ona wzdychała, ale ruszyła ramiony<a class="anchor" href="annotations.xhtml#annotation-522" id="anchor-522"><sup>522</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Lecz Sędzia rzekł: «Mój Hrabio, śpiesz się, bo już późno,» </div><div class="verse">A ksiądz Robak «Dość tego! — wołał z miną groźną, — </div><div class="verse">Śpiesz się wasze!» Tak rozkaz Sędziego i księdza </div><div class="verse">Rozdziela czułą parę i z izby wypędza. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tymczasem pan Tadeusz stryja obejmował </div><div class="verse">Ze łzami i Robaka w rękę pocałował. </div><div class="verse">Robak, ku piersiom chłopca przycisnąwszy skronie </div><div class="verse">I na głowie mu na krzyż położywszy dłonie, </div><div class="verse">Spojrzał ku niebu i rzekł: «Synu! z Panem Bogiem!» </div><div class="verse">I zapłakał... A już był Tadeusz za progiem. </div><div class="verse">«Jak to? — zapytał Sędzia — nic mu brat nie powie </div><div class="verse">I teraz? Biedny chłopiec, jeszcze się nie dowie </div><div class="verse">O niczym przed odjazdem?...» «Nie — rzekł ksiądz — o niczym </div><div class="verse">(Płacząc długo z zakrytym rękami obliczem). </div><div class="verse">I po cóż by miał wiedzieć biedny, że ma ojca, </div><div class="verse">Który się skrył przed światem jak łotr, jak zabojca? </div><div class="verse">Bóg widzi, jak pragnąłbym: ale z tej pociechy </div><div class="verse">Zrobię Bogu ofiarę za me dawne grzechy». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Więc — rzecze Sędzia — teraz czas myśleć o sobie. </div><div class="verse">Uważ, że człowiek w twoim wieku i chorobie </div><div class="verse">Nie zdołałby z innymi razem emigrować; </div><div class="verse">Mówiłeś, że wiesz domek, gdzie się masz przechować: </div><div class="verse">Powiedz gdzie? Śpieszmy, czeka zaprzężona bryka. </div><div class="verse">Czy nie najlepiej w puszczę, do chaty leśnika?» </div></div><div class="stanza-spacer"> </div>


<div class="stanza"><div class="verse" style="margin-left: 1em">Robak kiwając głową rzekł: «Do jutra rana </div><div class="verse">Mam czas. Teraz, mój bracie, poślij do plebana, </div><div class="verse">Aby tu jak najrychlej<a class="anchor" href="annotations.xhtml#annotation-523" id="anchor-523"><sup>523</sup></a> przybył z wijatykiem<a class="anchor" href="annotations.xhtml#annotation-524" id="anchor-524"><sup>524</sup></a>; </div><div class="verse">Oddal stąd wszystkich, zostań tylko sam z Klucznikiem, </div><div class="verse">Zamknij drzwi». </div></div><div class="stanza-spacer"> </div>


<div class="stanza"><div class="verse" style="margin-left: 12em">Sędzia spełnił Robaka rozkazy, </div><div class="verse">I usiada na łóżko przy nim; a Gerwazy, </div><div class="verse">Stoi, łokieć przytwierdza na głowni rapiera, </div><div class="verse">A czoło pochylone na dłoniach opiera. </div></div><div class="stanza-spacer"> </div>


<div class="stanza"><div class="verse" style="margin-left: 1em">Robak, nim zaczął mówić, w Klucznika oblicze </div><div class="verse">Wzrok utkwił i milczenie chował tajemnicze. </div><div class="verse">A jako chirurg naprzód miękką rękę składa  </div><div class="verse">Na ciele chorującym, nim ostrzem raz zada: </div><div class="verse">Tak Robak wyraz bystrych oczu swych złagodził, </div><div class="verse">Długo nimi po oczach Gerwazego wodził, </div><div class="verse">Na koniec, jakby ślepym chciał uderzyć ciosem, </div><div class="verse">Zasłonił oczy ręką i rzekł mocnym głosem: </div></div><div class="stanza-spacer"> </div>


<div class="stanza"><div class="verse" style="margin-left: 1em">«Jam jest Jacek Soplica...» </div></div><div class="stanza-spacer"> </div>


<div class="stanza"><div class="verse" style="margin-left: 12em">Klucznik na to słowo </div><div class="verse">Pobladnął, pochylił się, i ciała połową </div><div class="verse">Wygięty naprzód, stanął, zwisł na jednej nodze, </div><div class="verse">Jak głaz lecący z góry zatrzymany w drodze. </div><div class="verse">Oczy roztwierał, usta szeroko rozszerzał, </div><div class="verse">Grożąc białymi zęby, a wąsy najeżał; </div><div class="verse">Rapier z rąk upuszczony przy ziemi zatrzymał </div><div class="verse">Kolanami i głownię prawą ręką imał, </div><div class="verse">Cisnąc ją: rapier z tyłu za nim wyciągniony, </div><div class="verse">Długim czarnym swym końcem chwiał się w różne strony; </div><div class="verse">I Klucznik był podobny rysiowi rannemu, </div><div class="verse">Który z drzewa ma skoczyć w oczy myśliwemu, </div><div class="verse">Wydyma się kłębuszkiem, mruczy, krwawe ślepie </div><div class="verse">Wyiskrza, wąsy rusza i ogonem trzepie. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Panie Rębajło — rzekł ksiądz — już mię nie zatrwożą </div><div class="verse">Gniewy ludzkie, bo jestem już pod ręką Bożą. </div><div class="verse">Zaklinam cię na imię Tego, co świat zbawił </div><div class="verse">I na krzyżu zabójcom swoim błogosławił, </div><div class="verse">I przyjął prośbę łotra: byś się udobruchał </div><div class="verse">I to, co mam powiedzieć, cierpliwie wysłuchał. </div><div class="verse">Sam przyznałem się: muszę dla ulgi sumienia </div><div class="verse">Pozyskać, a przynajmniej prosić przebaczenia: </div><div class="verse">Posłuchaj mej spowiedzi; potem zrobisz sobie </div><div class="verse">Ze mną, co zechcesz». I tu złożył ręce obie </div><div class="verse">Jak do pacierza. Klucznik cofnął się zdumiony, </div><div class="verse">Uderzał ręką w czoło i ruszał ramiony. </div></div><div class="stanza-spacer"> </div>


<div class="stanza"><div class="verse" style="margin-left: 1em">A ksiądz zaczął swą dawną z Horeszką zażyłość </div><div class="verse">Opowiadać i swoją z jego córką miłość, </div><div class="verse">I swe z tego powodu z Stolnikiem zatargi. </div><div class="verse">Lecz mówił nieporządnie, często mieszał skargi </div><div class="verse">I żale we swą spowiedź, często rzecz przecinał, </div><div class="verse">Jak gdyby już ją kończył, i znowu zaczynał. </div></div><div class="stanza-spacer"> </div>


<div class="stanza"><div class="verse" style="margin-left: 1em">Klucznik, dzieje Horeszków znający dokładnie, </div><div class="verse">Całą tę powieść, chociaż splątaną bezładnie, </div><div class="verse">Porządkował w pamięci i dopełniać umiał; </div><div class="verse">Lecz Sędzia wielu rzeczy zgoła nie rozumiał. </div><div class="verse">Oba pilnie słuchali pochyliwszy głowy, </div><div class="verse">A Jacek mówił coraz wolniejszymi słowy </div><div class="verse">I często zarywał się: </div></div><div class="stanza-spacer"> </div>


<div class="stanza"><div class="verse" style="margin-left: 1em">«Wszak sam wiesz, Gerwazeńku, jak Stolnik zapraszał </div><div class="verse">Często mnie na biesiady, zdrowie moje wnaszał, </div><div class="verse">Krzyczał nieraz, do góry podniósłszy szklanicę, </div><div class="verse">Że nie miał przyjaciela nad Jacka Soplicę, </div><div class="verse">Jak on mnie ściskał! Wszyscy, którzy to widzieli, </div><div class="verse">Myślili, że on ze mną duszą się podzieli... </div><div class="verse">On przyjaciel?... On wiedział, co się wtenczas działo </div><div class="verse">W duszy mojej!... </div></div><div class="stanza-spacer"> </div>


<div class="stanza"><div class="verse" style="margin-left: 1em">Tymczasem już szeptała o tym okolica, </div><div class="verse">Jaki taki gadał mi: »Ej, panie Soplica, </div><div class="verse">Daremnie konkurujesz: dygnitarskie progi </div><div class="verse">Za wysokie na Jacka podczaszyca nogi.« </div><div class="verse">Ja śmiałem się, udając że drwiłem z magnatów </div><div class="verse">I z córek ich, i nie dbam o arystokratów; </div><div class="verse">Że jeśli bywam u nich, z przyjaźni to robię, </div><div class="verse">A za żonę nie pojmę, tylko równą sobie. </div><div class="verse">Przecież, bodły mi duszę do żywca te żarty: </div><div class="verse">Byłem młody, odważny, świat był mnie otwarty </div><div class="verse">W kraju, gdzie, jako wiecie, szlachcic urodzony </div><div class="verse">Jest zarówno z panami kandydat korony! </div><div class="verse">Wszakże Tęczyński niegdyś z królewskiego domu </div><div class="verse">Żądał córy, a król mu oddał ją bez sromu.  </div><div class="verse">Sopliców czyż nie równe Tęczyńskim zaszczyty </div><div class="verse">Krwią, herbem, wierną służbą Rzeczypospolitej? </div></div><div class="stanza-spacer"> </div>


<div class="stanza"><div class="verse" style="margin-left: 1em">Jak łatwo może człowiek popsuć szczęście drugim </div><div class="verse">W jednej chwili, a życiem nie naprawi długim! </div><div class="verse">Jedno słowo Stolnika: jakże byśmy byli </div><div class="verse">Szczęśliwi! Kto wie, może dotąd byśmy żyli, </div><div class="verse">Może i on przy swoim kochanym dziecięciu, </div><div class="verse">Przy swojej pięknej Ewie, przy swym wdzięcznym zięciu, </div><div class="verse">Zestarzałby spokojny, może wnuki swoje </div><div class="verse">Kołysałby!... Teraz co?... Nas zgubił oboje </div><div class="verse">I sam... i to zabójstwo... i wszystkie następstwa </div><div class="verse">Tej zbrodni, wszystkie moje biedy i przestępstwa!... </div><div class="verse">Ja skarżyć nie mam prawa: ja jego morderca, </div><div class="verse">Ja skarżyć nie mam prawa: przebaczam mu z serca, </div><div class="verse">Ale i on... </div></div><div class="stanza-spacer"> </div>


<div class="stanza"><div class="verse" style="margin-left: 1em">Żeby już raz otwarcie był mnie zrekuzował!... </div><div class="verse">Bo znał nasze uczucia... Gdyby nie przyjmował </div><div class="verse">Mych odwiedzin: to kto wie? może bym odjechał, </div><div class="verse">Pogniewał się, połajał, w końcu go zaniechał; </div><div class="verse">Ale on, chytrze dumny, wpadł na koncept nowy: </div><div class="verse">Udawał, że mu nawet nie przyszło do głowy, </div><div class="verse">Żeby ja mógł się starać o związek takowy! </div><div class="verse">A byłem mu potrzebnym: miałem zachowanie </div><div class="verse">U szlachty i lubili mnie wszyscy ziemianie: </div><div class="verse">Więc on niby miłości mojej nie dostrzegał, </div><div class="verse">Przyjmował mnie jak dawniej, a nawet nalegał </div><div class="verse">Abym częściej przyjeżdżał; a ilekroć sami </div><div class="verse">Byliśmy, widząc oczy me przyćmione łzami </div><div class="verse">I pierś zbyt pełną i już wybuchnąć gotową, </div><div class="verse">Chytry starzec, wnet wrzucił obojętne słowo </div><div class="verse">O procesach, sejmikach, łowach... </div></div><div class="stanza-spacer"> </div>


<div class="stanza"><div class="verse" style="margin-left: 1em">Ach, nieraz przy kieliszkach, gdy się tak rozrzewniał, </div><div class="verse">Gdy mię tak ściskał i o przyjaźni zapewniał, </div><div class="verse">Potrzebując mej szabli lub kreski na sejmie, </div><div class="verse">Gdy musiałem nawzajem ściskać go uprzejmie: </div><div class="verse">To tak we mnie złość wrzała, że ja obracałem </div><div class="verse">Ślinę w gębie, a dłonią rękojeść ściskałem, </div><div class="verse">Chcąc plunąć na tę przyjaźń i wnet szabli dostać; </div><div class="verse">Ale Ewa, zważając mój wzrok i mą postać, </div><div class="verse">Zgadywała, nie wiem jak, co się we mnie działo, </div><div class="verse">Patrzyła błagająca, lice jej bledniało; </div><div class="verse">A był to taki piękny gołąbek łagodny </div><div class="verse">I wzrok miała uprzejmy taki! tak pogodny! </div><div class="verse">Taki anielski, że już nie wiem, już nie miałem </div><div class="verse">Odwagi zagniewać jej, zatrwożyć — milczałem. </div><div class="verse">I ja, zawadyjaka sławny w Litwie całéj, </div><div class="verse">Co przede mną największe pany niegdyś drżały, </div><div class="verse">Com nie żył dnia bez bitki, co, nie Stolnikowi, </div><div class="verse">Ale bym się pokrzywdzić nie dał i królowi, </div><div class="verse">Co we wściekłość najmniejsza wprawiała mnie sprzeczka: </div><div class="verse">Ja wtenczas, zły i pjany, milczał jak owieczka, </div><div class="verse">Jak gdybym Sanktissimum<a class="anchor" href="annotations.xhtml#annotation-525" id="anchor-525"><sup>525</sup></a> ujrzał! </div></div><div class="stanza-spacer"> </div>


<div class="stanza"><div class="verse" style="margin-left: 1em">Ileż to razy chciałem serce me otworzyć, </div><div class="verse">I już się nawet przed nim do próśb upokorzyć, </div><div class="verse">Lecz spojrzawszy mu w oczy, spotkawszy wejrzenia </div><div class="verse">Zimne jak lód, wstyd mi było mojego wzruszenia; </div><div class="verse">Śpieszyłem znowu jak najzimniej dyskurować </div><div class="verse">O sprawach, o sejmikach, a nawet żartować!! </div><div class="verse">Wszystko to, prawda, z pychy: żeby nie ubliżyć </div><div class="verse">Imieniowi Sopliców, żeby się nie zniżyć </div><div class="verse">Przed panem prośbą próżną, nie dostać odmowy, </div><div class="verse">Bo jakież by to były między szlachtą mowy, </div><div class="verse">Gdyby wiedziano, że ja Jacek... </div></div><div class="stanza-spacer"> </div>


<div class="stanza"><div class="verse" style="margin-left: 1em">Soplicy Horeszkowie odmówili dziewkę! </div><div class="verse">Że mnie, Jackowi, czarną podano polewkę! </div></div><div class="stanza-spacer"> </div>


<div class="stanza"><div class="verse" style="margin-left: 1em">W końcu sam już nie wiedząc, jak sobie poradzić, </div><div class="verse">Umyśliłem ze szlachty mały pułk zgromadzić </div><div class="verse">I opuścić na zawsze powiat i ojczyznę, </div><div class="verse">Wynieść się gdzie na Moskwę lub na Tatarszczyznę </div><div class="verse">I zacząć wojnę. Jadę pożegnać Stolnika, </div><div class="verse">W nadziei, że gdy ujrzy wiernego stronnika, </div><div class="verse">Dawnego przyjaciela, prawie domownika, </div><div class="verse">Z którym pił i wojował przez tak długie lata, </div><div class="verse">Teraz żegnającego i kędyś w kraj świata </div><div class="verse">Jadącego — że może starzec się poruszy </div><div class="verse">I pokaże mi przecież trochę ludzkiej duszy </div><div class="verse">Jak ślimak rogów! </div></div><div class="stanza-spacer"> </div>


<div class="stanza"><div class="verse" style="margin-left: 1em">Ach, kto choć na dnie serca ma dla przyjaciela </div><div class="verse">Choćby iskierkę czucia, gdy się z nim rozdziela, </div><div class="verse">Dobędzie się iskierka ta przy pożegnaniu, </div><div class="verse">Jako ostatni płomyk życia przy skonaniu! </div><div class="verse">Raz ostatni dotknąwszy przyjaciela skroni, </div><div class="verse">Częstokroć najzimniejsze oko łzę uroni! </div></div><div class="stanza-spacer"> </div>


<div class="stanza"><div class="verse" style="margin-left: 1em">Biedna, słysząc o moim odjeździe, pobladła, </div><div class="verse">Bez przytomności, ledwie że trupem nie padła, </div><div class="verse">Nie mogła nic przemówić: aż się jej rzuciły </div><div class="verse">Strumieniem łzy — poznałem, jak byłem jej miły!
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Pomnę, pierwszy raz w życiu jam się łzami zalał </div><div class="verse">Z radości i z rozpaczy, zapomniał się, szalał. </div><div class="verse">Już chciałem znowu upaść ojcu jej pod nogi, </div><div class="verse">Wić się jak wąż u kolan, wołać: »Ojcze drogi, </div><div class="verse">Weź za syna lub zabij!« Wtem Stolnik posępny, </div><div class="verse">Zimny jako słup soli, grzeczny, obojętny, </div><div class="verse">Wszczął dyskurs — o czym? o czym? o córki weselu!... </div><div class="verse">W tej chwili! O Gerwazy! uważ, przyjacielu, </div><div class="verse">Masz ludzkie serce!
 </div></div><div class="stanza-spacer"> </div>


<div class="stanza"><div class="verse" style="margin-left: 12em">Stolnik rzekł: »Panie Soplica, </div><div class="verse">Właśnie przyjechał do mnie swat kasztelanica; </div><div class="verse">Ty jesteś mój przyjaciel, cóż ty mówisz na to? </div><div class="verse">Wiesz wasze, że mam córkę piękną i bogatą: </div><div class="verse">A kasztelan — witebski! Wszakże to w senacie </div><div class="verse">Niskie, drążkowe krzesło. Cóż mi radzisz, bracie?« </div><div class="verse">Nie pamiętam już zgoła co mu na to rzekłem, </div><div class="verse">Podobno nic — na konia wsiadłem i uciekłem!...» </div></div><div class="stanza-spacer"> </div>


<div class="stanza"><div class="verse" style="margin-left: 1em">«Jacku! zawołał Klucznik, mądre ty przyczyny </div><div class="verse">Wynajdujesz: cóż? one nie zmniejszą twej winy! </div><div class="verse">Bo wszakże zdarzało się już nieraz na świecie, </div><div class="verse">Że kto pokochał pańskie lub królewskie dziecię, </div><div class="verse">Starał się gwałtem zdobyć, przemyślał wykradać, </div><div class="verse">Mścił się otwarcie — ale tak chytrze śmierć zadać, </div><div class="verse">Panu polskiemu, w Polszcze — i w zmowie z Moskalem!»
 </div></div><div class="stanza-spacer"> </div>


<div class="stanza"><div class="verse" style="margin-left: 1em">«Nie byłem w zmowie — Jacek odpowiedział z żalem. — </div><div class="verse">Gwałtem porwać? Wszak mógłbym: zza krat i zza klamek </div><div class="verse">Wydarłbym ją, rozbiłbym w puch ten jego zamek! </div><div class="verse">Miałem za sobą Dobrzyn i cztery zaścianki! </div><div class="verse">Ach, gdyby ona była jak nasze szlachcianki </div><div class="verse">Silna i zdrowa! gdyby ucieczki, pogoni </div><div class="verse">Nie zlękła się i mogła słuchać szczęku broni!... </div><div class="verse">Lecz ona biedna! tak ją, rodzice pieścili, </div><div class="verse">Słaba, lękliwa! był to robaczek motyli, </div><div class="verse">Wiosenna gąsiennica! i tak ją zagrabić, </div><div class="verse">Dotknąć ją zbrojną ręką, byłoby ją zabić; </div><div class="verse">Nie mogłem, nie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Mścić się otwarcie? szturmem zamek zwalić w gruzy? </div><div class="verse">Wstyd!... bo by powiedziano, żem mścił się rekuzy! </div><div class="verse">Kluczniku, twoje serce poczciwe nie umie </div><div class="verse">Uczuć, ile jest piekła w obrażonej dumie.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Szatan dumy zaczął mi lepsze plany raić: </div><div class="verse">Zemścić się krwawo, ale powód zemsty taić, </div><div class="verse">Nie bywać w zamku, miłość z serca wykorzenić, </div><div class="verse">Puścić w niepamięć Ewę, z inną się ożenić, </div><div class="verse">A potem, potem jaką wynaleźć zaczepkę, </div><div class="verse">Pomścić się...
 </div></div><div class="stanza-spacer"> </div>


<div class="stanza"><div class="verse" style="margin-left: 1em">I zdało mi się zrazu, żem już serce zmienił, </div><div class="verse">I rad byłem z wymysłu i — jam się ożenił; </div><div class="verse">Z pierwszą, którąm napotkał, dziewczyną ubogą! </div><div class="verse">Źlem zrobił — jakże byłem ukarany srogo! </div><div class="verse">Nie kochałem jej. Biedna matka Tadeusza </div><div class="verse">Najprzywiązańsza do mnie, najpoczciwsza dusza — </div><div class="verse">Ale jam dawną miłość i złość w sercu dusił. </div><div class="verse">Byłem jako szalony, darmom siebie musił </div><div class="verse">Zająć się gospodarstwem albo interesem: </div><div class="verse">Wszystko na próżno! Zemsty opętany biesem, </div><div class="verse">Zły, opryskliwy, znaleźć nie mogłem pociechy </div><div class="verse">W niczym na świecie — i tak z grzechów w nowe grzechy, </div><div class="verse">Zacząłem pić.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">I tak niedługo żona ma z żalu umarła, </div><div class="verse">Zostawiwszy to dziecię; a mnie rozpacz żarła! </div></div><div class="stanza-spacer"> </div>


<div class="stanza"><div class="verse" style="margin-left: 1em">Jakże mocno musiałem kochać tę niebogę, </div><div class="verse">Tyle lat!... Gdziem ja nie był: a dotąd nie mogę </div><div class="verse">Jej zapomnieć i zawżdy jej postać kochana </div><div class="verse">Stoi mi przed oczyma jakby malowana! </div><div class="verse">Piłem, nie mogłem zapić pamięci na chwilę, </div><div class="verse">Ani pozbyć się, chociaż przebiegłem ziem tyle! </div><div class="verse">Teraz oto w habicie jestem Bożym sługą, </div><div class="verse">Na łożu, we krwi... o niej mówiłem tak długo! — </div><div class="verse">W tej chwili, o tych rzeczach mówić? Bóg wybaczy! </div><div class="verse">Musicie wiedzieć, w jakim żalu i rozpaczy </div><div class="verse">Popełniłem... </div></div><div class="stanza-spacer"> </div>


<div class="stanza"><div class="verse" style="margin-left: 1em">Było to właśnie wkrótce po jej zaręczynach. </div><div class="verse">Wszędzie gadano tylko o tych zaręczynach; </div><div class="verse">Powiadano, że Ewa, gdy brała obrączkę </div><div class="verse">Z rąk Wojewody, mdlała, że wpadła w gorączkę, </div><div class="verse">Że ma początki suchot, że ustawnie szlocha; </div><div class="verse">Zgadywano, że kogoś potajemnie kocha. — </div><div class="verse">Ale Stolnik, jak zawsze spokojny, wesoły, </div><div class="verse">Dawał na zamku bale, zbierał przyjacioły. </div><div class="verse">Mnie już nie prosił: na cóż byłem mu potrzebny? </div><div class="verse">Mój bezład w domu, bieda, mój nałóg haniebny, </div><div class="verse">Podały mnie na wzgardę i na śmiech przed światem! </div><div class="verse">Mnie, com niegdyś, rzec mogę, trząsł całym powiatem! </div><div class="verse">Mnie, którego Radziwiłł nazywał: kochanku! </div><div class="verse">Mnie, com kiedy wyjeżdżał z mojego zaścianku, </div><div class="verse">To liczniejszy dwór miałem niżeli książęcy, </div><div class="verse">Kiedym szablę dostawał, to kilka tysięcy </div><div class="verse">Szabel błyszczało wkoło, strasząc zamki pańskie! </div><div class="verse">A potem ze mnie śmiały się dzieci włościańskie<a class="anchor" href="annotations.xhtml#annotation-526" id="anchor-526"><sup>526</sup></a>! </div><div class="verse">Tak zrobiłem się nagle w oczach ludzkich lichy! </div><div class="verse">Jacek Soplica! — Kto zna co jest czucie pychy...» </div></div><div class="stanza-spacer"> </div>


<div class="stanza"><div class="verse" style="margin-left: 1em">Tu bernardyn osłabiał i upadł na łoże; </div><div class="verse">A Klucznik rzekł wzruszony: «Wielkie sądy Boże! </div><div class="verse">Prawda! prawda! Więc to ty? i tyżeś to Jacku </div><div class="verse">Soplico? pod kapturem? żyłeś po żebracku! </div><div class="verse">Ty, którego pamiętam, gdy zdrowy, rumiany, </div><div class="verse">Piękny szlachcic, gdy tobie pochlebiały pany, </div><div class="verse">Gdy za tobą, kobiety szalały! Wąsalu! </div><div class="verse">Nie tak dawno! takeś zestarzał się z żalu! </div><div class="verse">Jakżem ciebie nie poznał po owym wystrzale, </div><div class="verse">Kiedyś tak do niedźwiedzia trafił doskonale? </div><div class="verse">Bo nad ciebie nie miała strzelca Litwa nasza, </div><div class="verse">Byłeś także po Maćku pierwszy do pałasza! </div><div class="verse">Prawda! o tobie niegdyś śpiewały szlachcianki: </div><div class="verse"><em class="author-emphasis">Oto Jacek wąs kreci, trzęsą się zaścianki,</em> </div><div class="verse"><em class="author-emphasis">A komu na swym wąsie węzełek zawiąże,</em> </div><div class="verse"><em class="author-emphasis">Ten zadrży, choćby to był sam Radziwiłł książę.</em> </div><div class="verse">Zawiązałeś ty węzeł i mojemu Panu! </div><div class="verse">Nieszczęśniku!... I tyżeś? do takiego stanu? </div><div class="verse">Jacek Wąsal kwestarzem? Wielkie sądy Boże!... </div><div class="verse">I teraz, ha! bezkarnie ujść tobie nie może, </div><div class="verse">Przysięgam: kto Horeszków krwi kroplę wysączył...» </div></div><div class="stanza-spacer"> </div>


<div class="stanza"><div class="verse" style="margin-left: 1em">Tymczasem ksiądz na łożu usiadł i tak kończył: </div><div class="verse">«Jeździłem koło zamku. Ile biesów w głowie </div><div class="verse">I w sercu miałem: kto ich imiona wypowie! </div><div class="verse">Stolnik zabija dziecię własne! Mnie już zabił, </div><div class="verse">Zniszczył!... Jadę pod bramę: szatan mnie tam wabił. </div><div class="verse">Patrz, jak on hula! Co dzień w zamku pijatyka, </div><div class="verse">Ile świec w oknach, jaka brzmi w salach muzyka! </div><div class="verse">I ten zamek na łysą głowę mu nie runie?... </div></div><div class="stanza-spacer"> </div>


<div class="stanza"><div class="verse" style="margin-left: 1em">Pomyśl o zemście, to wnet szatan broń podsunie. </div><div class="verse">Ledwiem pomyślił: szatan nasyła Moskali. </div><div class="verse">Stałem patrząc; wiesz, jak wasz zamek szturmowali. </div></div><div class="stanza-spacer"> </div>


<div class="stanza"><div class="verse" style="margin-left: 1em">Bo fałsz, żebym był w jakiej z Moskalami zmowie... </div></div><div class="stanza-spacer"> </div>


<div class="stanza"><div class="verse" style="margin-left: 1em">Patrzyłem. Różne myśli snuły się po głowie. </div><div class="verse">Zrazu z uśmiechem głupim, jak na pożar dziecko, </div><div class="verse">Patrzyłem; potem radość uczułem zbójecką, </div><div class="verse">Czekając rychło zacznie palić się i walić; </div><div class="verse">Czasem myśl przychodziła skoczyć, ją ocalić, </div><div class="verse">Nawet Stolnika... </div></div><div class="stanza-spacer"> </div>


<div class="stanza"><div class="verse" style="margin-left: 1em">Broniliście się, ty wiesz, dzielnie i przytomnie. </div><div class="verse">Zdziwiłem się. Moskale padali wkoło mnie. </div><div class="verse">Bydlęta, źle strzelają! Na widok ich klęski </div><div class="verse">Złość mię znowu porwała. — Ten Stolnik zwycięski! </div><div class="verse">I także mu na świecie wszystko się powodzi? </div><div class="verse">I z tej strasznej napaści z tryumfem wychodzi? </div><div class="verse">Odjeżdżałem ze wstydem. Właśnie był poranek. </div><div class="verse">Wtem ujrzałem, poznałem. Wystąpił na ganek, </div><div class="verse">I brylantową szpinką ku słońcu migotał, </div><div class="verse">I wąs pokręcał dumnie, i wzrok dumny miotał... </div><div class="verse">I zdało mi się, że mnie szczególniej urągał, </div><div class="verse">Że mnie poznał i ku mnie rękę tak wyciągał, </div><div class="verse">Szydząc i grożąc... Chwytam karabin Moskala, </div><div class="verse">Ledwiem przyłożył, prawie nie mierzył — wypala! </div><div class="verse">Wiesz!... </div></div><div class="stanza-spacer"> </div>


<div class="stanza"><div class="verse" style="margin-left: 1em">Przeklęta broń ognista!... Kto mieczem zabija, </div><div class="verse">Musi składać się, natrzeć, odbija, wywija, </div><div class="verse">Może rozbroić wroga, miecz wpół drogi wstrzymać; </div><div class="verse">Ale ta broń ognista... dosyć zamek imać, </div><div class="verse">Chwila, jedna iskierka... </div></div><div class="stanza-spacer"> </div>


<div class="stanza"><div class="verse" style="margin-left: 1em">Czyż uciekałem, kiedyś mierzył do mnie z góry? </div><div class="verse">Utkwiłem oczy we dwie twojej broni rury; </div><div class="verse">Rozpacz jakaś, żal dziwny do ziemi mnie przybił! </div><div class="verse">Czemuż? ach mój Gerwazy, czemuś wtenczas chybił? </div><div class="verse">Łaskę byś zrobił!... Widać, za pokutę grzechu </div><div class="verse">Trzeba było...» </div></div><div class="stanza-spacer"> </div>


<div class="stanza"><div class="verse" style="margin-left: 12em">Tu znowu brakło mu oddechu. </div><div class="verse">«Bóg widzi — rzecze Klucznik — szczerze trafić chciałem! </div><div class="verse">Ileż ty krwi wylałeś twoim jednym strzałem, </div><div class="verse">Ileż klęsk spadło na nas i na twą rodzinę, </div><div class="verse">A wszystko to przez waszą, panie Jacku, winę! </div><div class="verse">A wszakże, gdy dziś jegry Hrabię na cel wzięli, </div><div class="verse">Ostatniego z Horeszków chociaż po kądzieli, </div><div class="verse">Tyś go zasłonił, i gdy Moskal do mnie palił, </div><div class="verse">Tyś mnie rzucił o ziemię: tak nas dwóch ocalił. </div><div class="verse">Jeśli prawda, że jesteś księdzem zakonnikiem, </div><div class="verse">Jużci sukienka broni cię przed Scyzorykiem. </div><div class="verse">Bądź zdrów, więcej na waszym nie postanę progu </div><div class="verse">Z nami kwita, — zostawmy resztę Panu Bogu». </div></div><div class="stanza-spacer"> </div>


<div class="stanza"><div class="verse" style="margin-left: 1em">Jacek rękę wyciągnął, — cofnął się Gerwazy, </div><div class="verse">«Nie mogę — rzekł — bez mego szlachectwa obrazy </div><div class="verse">Dotykać rękę, takim morderstwem skrwawioną </div><div class="verse">Z prywatnej zemsty, nie zaś <em class="foreign-word">pro publico bono</em>!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Ale Jacek z poduszek na łoże upadłszy, </div><div class="verse">Zwrócił się ku Sędziemu, a był coraz bladszy, </div><div class="verse">I niespokojnie pytał o księdza plebana, </div><div class="verse">I wołał na Klucznika: «Zaklinam waćpana </div><div class="verse">Abyś został. Wnet skończę. Ledwie mam dość mocy </div><div class="verse">Zakończyć — Panie Klucznik, ja umrę tej nocy!» </div></div><div class="stanza-spacer"> </div>


<div class="stanza"><div class="verse" style="margin-left: 1em">«Co bracie? — krzyknął Sędzia — widziałem, wszak rana </div><div class="verse">Niewielka, co ty mówisz? po księdza plebana? </div><div class="verse">Może źle opatrzono — zaraz po doktora, </div><div class="verse">W apteczce jest...» Ksiądz przerwał: «Bracie, już nie pora! </div><div class="verse">Miałem tam strzał dawniejszy, dostałem pod Jena, </div><div class="verse">Źle zgojony, a teraz draśniono: gangrena </div><div class="verse">Już tu... Znam się na ranach, patrz, jaka krew czarna, </div><div class="verse">Jak sadza. Co tu doktor?... Ale to rzecz marna. </div><div class="verse">Raz umieramy: jutro czy dziś oddać duszę — </div><div class="verse">Panie Klucznik, przebaczysz mnie, ja skończyć muszę! </div></div><div class="stanza-spacer"> </div>


<div class="stanza"><div class="verse" style="margin-left: 1em">Jest w tym zasługa nie chcieć zostać winowajcą </div><div class="verse">Narodowym, choć naród okrzyczy cię zdrajcą! </div><div class="verse">Zwłaszcza, w kim taka, jaka była we mnie duma! </div></div><div class="stanza-spacer"> </div>


<div class="stanza"><div class="verse" style="margin-left: 1em">Imię zdrajcy przylgnęło do mnie jako dżuma. </div><div class="verse">Odwracali ode mnie twarz obywatele, </div><div class="verse">Uciekali ode mnie dawni przyjaciele; </div><div class="verse">Kto był lękliwy, z dala witał się i stronił: </div><div class="verse">Nawet lada chłop, lada Żyd, choć się pokłonił, </div><div class="verse">To mię zboku szyderskim przebijał uśmiechem. </div><div class="verse">Wyraz zdrajca brzmiał w uszach, odbijał się echem </div><div class="verse">W domu, w polu. Ten wyraz od rana do zmroku </div><div class="verse">Wił się przede mną, jako plama w chorym oku. </div><div class="verse">Przecież nie byłem zdrajcą kraju. </div></div><div class="stanza-spacer"> </div>


<div class="stanza"><div class="verse" style="margin-left: 1em">Moskwa mnie uważała gwałtem za stronnika. </div><div class="verse">Dano Soplicom znaczną część dóbr nieboszczyka; </div><div class="verse">Targowiczanie potem chcieli mnie zaszczycić<a class="anchor" href="annotations.xhtml#annotation-527" id="anchor-527"><sup>527</sup></a> </div><div class="verse">Urzędem. — Gdybym wtenczas chciał się przemoskwicić! </div><div class="verse">Szatan radził — Już byłem możny i bogaty; </div><div class="verse">Gdybym został Moskalem, najpierwsze magnaty </div><div class="verse">Szukałyby mych względów; nawet szlachta braty, </div><div class="verse">Nawet gmin, który swoim tak łacnie uwłacza, </div><div class="verse">Tym którzy Moskwie służą, szczęśliwszym,— przebacza! </div><div class="verse">Wiedziałem to, a przecież — nie mogłem. </div></div><div class="stanza-spacer"> </div>


<div class="stanza"><div class="verse" style="margin-left: 1em">Uciekłem z kraju!... </div><div class="verse">Gdziem nie był! com nie cierpiał!... </div></div><div class="stanza-spacer"> </div>


<div class="stanza"><div class="verse" style="margin-left: 1em">Aż Bóg raczył lekarstwo jedyne objawić: </div><div class="verse">Poprawić się potrzeba było i naprawić </div><div class="verse">Ile możności to... </div></div><div class="stanza-spacer"> </div>


<div class="stanza"><div class="verse" style="margin-left: 1em">Córka Stolnika ze swym mężem wojewodą, </div><div class="verse">Gdzieś w Sybir wywieziona, tam umarła młodo; </div><div class="verse">Zostawiła tę w kraju córkę, małą Zosię; </div><div class="verse">Kazałem ją hodować... </div></div><div class="stanza-spacer"> </div>


<div class="stanza"><div class="verse" style="margin-left: 1em">Bardziej niźli z miłości, może z głupiej pychy, </div><div class="verse">Zabiłem; więc pokora... wszedłem między mnichy. </div><div class="verse">Ja, niegdyś dumny z rodu, ja, com był junakiem, </div><div class="verse">Spuściłem głowę, kwestarz, zwałem się Robakiem, </div><div class="verse">Że jako robak w prochu... </div></div><div class="stanza-spacer"> </div>


<div class="stanza"><div class="verse" style="margin-left: 1em">Zły przykład dla ojczyzny, zachętę do zdrady </div><div class="verse">Trzeba było okupić dobrymi przykłady, </div><div class="verse">Krwią, poświęceniem się... </div></div><div class="stanza-spacer"> </div>


<div class="stanza"><div class="verse" style="margin-left: 1em">Biłem się za kraj; gdzie? jak? zmilczę; nie dla chwały </div><div class="verse">Ziemskiej biegłem tylekroć na miecze, na strzały.  </div><div class="verse">Milej sobie wspominam nie dzieła waleczne </div><div class="verse">I głośne, ale czyny ciche, użyteczne, </div><div class="verse">I cierpienia, których nikt... </div></div><div class="stanza-spacer"> </div>


<div class="stanza"><div class="verse" style="margin-left: 1em">Udało mi się nieraz do kraju przedzierać, </div><div class="verse">Rozkazy wodzów nosić, wiadomości zbierać, </div><div class="verse">Układać zmowy — znają i Galicyjanie </div><div class="verse">Ten kaptur mnisi — znają i Wielkopolanie! </div><div class="verse">Pracowałem przy taczkach rok w pruskiej fortecy; </div><div class="verse">Trzy razy Moskwa kijmi zraniła me plecy, </div><div class="verse">Raz już wiedli na Sybir; potem Austryjacy, </div><div class="verse">W Szpilbergu zakopali mnie w lochach do pracy, </div><div class="verse">W <em class="foreign-word">carcer durum</em>... a Pan Bóg wybawił mnie cudem, </div><div class="verse">I pozwolił umierać między swoim ludem </div><div class="verse">Z sakramentami... </div></div><div class="stanza-spacer"> </div>


<div class="stanza"><div class="verse" style="margin-left: 1em">Może i teraz, kto wie? możem znowu zgrzeszył! </div><div class="verse">Możem nad rozkaz wodzów powstanie przyśpieszył! </div><div class="verse">Ta myśl, że dom Sopliców pierwszy się uzbroi, </div><div class="verse">Że pierwszą Pogoń<a class="anchor" href="annotations.xhtml#annotation-528" id="anchor-528"><sup>528</sup></a> w Litwie zatkną krewni moi!... </div><div class="verse">Ta myśl... zdaje się czysta... </div></div><div class="stanza-spacer"> </div>


<div class="stanza"><div class="verse" style="margin-left: 1em">Chciałeś zemsty? masz!... Boś ty był narzędziem kary </div><div class="verse">Bożej, twoim Bóg mieczem rozciął me zamiary: </div><div class="verse">Tyś wątek spisku tyle lat snowany splątał! </div><div class="verse">Cel wielki, który całe życie me zaprzątał, </div><div class="verse">Ostatnie moje ziemskie uczucie na świecie, </div><div class="verse">Którem tulił, hodował jak najmilsze dziecię, </div><div class="verse">Tyś zabił w oczach ojca — a jam ci przebaczył!  </div><div class="verse">Ty!...» </div></div><div class="stanza-spacer"> </div>


<div class="stanza"><div class="verse" style="margin-left: 1em">«Oby tylko równie Bóg przebaczyć raczył! — </div><div class="verse">Przerwał Klucznik — jeżeli masz przyjąć wijatyk, </div><div class="verse">Księże Jacku: toć ja nie luter, nie syzmatyk! </div><div class="verse">Kto umierającego smuci, wiem, że grzeszy. </div><div class="verse">Powiem tobie coś, pewnie to ciebie pocieszy. </div><div class="verse">Kiedy nieboszczyk Pan mój upadał zraniony, </div><div class="verse">A ja klęcząc nad jego piersią pochylony </div><div class="verse">I miecz maczając w ranę, zemstę zaprzysiągnął, </div><div class="verse">Pan głowę wstrząsnął, rękę ku bramie wyciągnął </div><div class="verse">W stronę, gdzie stałeś, i krzyż w powietrzu naznaczył; </div><div class="verse">Mówić nie mógł, lecz dał znak, że zbójcy przebaczył. </div><div class="verse">Ja też pojąłem: ale tak się z gniewu wściekłem, </div><div class="verse">Że o tym krzyżu nigdy i słowa nie rzekłem». </div></div><div class="stanza-spacer"> </div>


<div class="stanza"><div class="verse" style="margin-left: 1em">Tu rozmowę przerwały chorego cierpienia, </div><div class="verse">I nastąpiła długa godzina milczenia. </div><div class="verse">Oczekują plebana. Podkowy zagrzmiały, </div><div class="verse">Zastukał do komnaty arendarz zdyszały: </div><div class="verse">List ma ważny, samemu Jackowi pokaże. </div><div class="verse">Jacek bratu oddaje, głośno czytać każe. </div><div class="verse">List od Fiszera, który był natenczas szefem </div><div class="verse">Sztabu armii polskiej pod Księciem Józefem. </div><div class="verse">Donosi, że w cesarskim tajnym gabinecie </div><div class="verse">Stanęła wojna; cesarz już po całym świecie </div><div class="verse">Ogłasza ją, sejm walny w Warszawie zwołany, </div><div class="verse">I skonfederowane mazowieckie stany </div><div class="verse">Wyrzekną uroczyście przyłączenie Litwy. </div></div><div class="stanza-spacer"> </div>


<div class="stanza"><div class="verse" style="margin-left: 1em">Jacek, słuchając, cicho odmówił modlitwy; </div><div class="verse">Przycisnąwszy do piersi święconą gromnicę, </div><div class="verse">Podniósł w niebo zatlone nadzieją źrenice, </div><div class="verse">I zalał się ostatnich łez rozkosznych zdrojem: </div><div class="verse">«Teraz rzekł, Panie, sługę twego puść z pokojem!» </div><div class="verse">Wszyscy uklękli; a wtem ozwał się pod progiem </div><div class="verse">Dzwonek: znak, że przyjechał pleban z Panem Bogiem. </div></div><div class="stanza-spacer"> </div>


<div class="stanza"><div class="verse" style="margin-left: 1em">Właśnie już noc schodziła i przez niebo mleczne, </div><div class="verse">Różowe, biegą pierwsze promyki słoneczne. </div><div class="verse">Wpadły przez szyby jako strzały brylantowe, </div><div class="verse">Odbiły się na łożu o chorego głowę </div><div class="verse">I ubrały mu złotem oblicze i skronie, </div><div class="verse">Że błyszczał jako święty w ognistej koronie. </div></div><div class="stanza-spacer"> </div>



</div>
  </body>
</html>
