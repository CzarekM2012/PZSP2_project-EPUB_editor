<?xml version='1.0' encoding='utf-8'?>
<!DOCTYPE html>
<html xmlns="http://www.w3.org/1999/xhtml">
  <head>
    <link rel="stylesheet" href="style.css" type="text/css"/>
    <meta http-equiv="Content-Type" content="text/html; charset=utf-8"/>
    <title>WolneLektury.pl</title>
  </head>
  <body>
    <div id="book-text"><h2 class="h3">Gospodarstwo</h2>



<div class="note">
<p class="paragraph">Powrót panicza — Spotkanie się pierwsze w pokoiku, drugie u stołu — Ważna Sędziego nauka o grzeczności — Podkomorzego uwagi polityczne nad modami — Początek sporu o Kusego i Sokoła — Żale Wojskiego — Ostatni Woźny Trybunału — Rzut oka na ówczesny stan polityczny Litwy i Europy</p>


</div>
<div class="stanza"><div class="verse" style="margin-left: 1em">Litwo! Ojczyzno moja! ty jesteś jak zdrowie: </div><div class="verse">Ile cię trzeba cenić, ten tylko się dowie, </div><div class="verse">Kto cię stracił. Dziś piękność twą w całej ozdobie </div><div class="verse">Widzę i opisuję, bo tęsknię po tobie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Panno święta, co Jasnej bronisz Częstochowy </div><div class="verse">I w Ostrej świecisz Bramie<a class="anchor" href="annotations.xhtml#annotation-2" id="anchor-2"><sup>2</sup></a>! Ty, co gród zamkowy </div><div class="verse">Nowogródzki ochraniasz z jego wiernym ludem! </div><div class="verse">Jak mnie dziecko do zdrowia powróciłaś cudem </div><div class="verse">(Gdy od płaczącej matki<a class="anchor" href="annotations.xhtml#annotation-3" id="anchor-3"><sup>3</sup></a>, pod Twoją opiekę </div><div class="verse">Ofiarowany, martwą podniosłem powiekę; </div><div class="verse">I zaraz mogłem pieszo, do Twych świątyń progu </div><div class="verse">Iść za wrócone życie podziękować Bogu), </div><div class="verse">Tak nas powrócisz cudem na Ojczyzny łono. </div><div class="verse">Tymczasem przenoś moją duszę utęsknioną </div><div class="verse">Do tych pagórków leśnych, do tych łąk zielonych, </div><div class="verse">Szeroko nad błękitnym Niemnem rozciągnionych; </div><div class="verse">Do tych pól malowanych zbożem rozmaitem, </div><div class="verse">Wyzłacanych pszenicą, posrebrzanych żytem; </div><div class="verse">Gdzie bursztynowy świerzop<a class="anchor" href="annotations.xhtml#annotation-4" id="anchor-4"><sup>4</sup></a>, gryka jak śnieg biała, </div><div class="verse">Gdzie panieńskim rumieńcem dzięcielina<a class="anchor" href="annotations.xhtml#annotation-5" id="anchor-5"><sup>5</sup></a> pała, </div><div class="verse">A wszystko przepasane jakby wstęgą, miedzą </div><div class="verse">Zieloną, na niej z rzadka ciche grusze siedzą. </div></div><div class="stanza-spacer"> </div>


<div class="stanza"><div class="verse" style="margin-left: 1em">Śród takich pól przed laty, nad brzegiem ruczaju<a class="anchor" href="annotations.xhtml#annotation-6" id="anchor-6"><sup>6</sup></a>, </div><div class="verse">Na pagórku niewielkim, we brzozowym gaju, </div><div class="verse">Stał dwór szlachecki, z drzewa, lecz podmurowany; </div><div class="verse">Świeciły się z daleka pobielane ściany, </div><div class="verse">Tym bielsze, że odbite od ciemnej zieleni </div><div class="verse">Topoli, co go bronią od wiatrów jesieni. </div><div class="verse">Dom mieszkalny niewielki, lecz zewsząd chędogi<a class="anchor" href="annotations.xhtml#annotation-7" id="anchor-7"><sup>7</sup></a>, </div><div class="verse">I stodołę miał wielką, i przy niej trzy stogi </div><div class="verse">Użątku<a class="anchor" href="annotations.xhtml#annotation-8" id="anchor-8"><sup>8</sup></a>, co pod strzechą zmieścić się nie może. </div><div class="verse">Widać, że okolica obfita we zboże, </div><div class="verse">I widać z liczby kopic<a class="anchor" href="annotations.xhtml#annotation-9" id="anchor-9"><sup>9</sup></a>, co wzdłuż i wszerz smugów<a class="anchor" href="annotations.xhtml#annotation-10" id="anchor-10"><sup>10</sup></a> </div><div class="verse">Świecą gęsto jak gwiazdy, widać z liczby pługów </div><div class="verse">Orzących wcześnie łany ogromne ugoru<a class="anchor" href="annotations.xhtml#annotation-11" id="anchor-11"><sup>11</sup></a>, </div><div class="verse">Czarnoziemne, zapewne należne do dworu, </div><div class="verse">Uprawne dobrze na kształt ogrodowych grządek: </div><div class="verse">Że w tym domu dostatek mieszka i porządek. </div><div class="verse">Brama na wciąż<a class="anchor" href="annotations.xhtml#annotation-12" id="anchor-12"><sup>12</sup></a> otwarta przechodniom ogłasza, </div><div class="verse">Że gościnna, i wszystkich w gościnę zaprasza. </div></div><div class="stanza-spacer"> </div>


<div class="stanza"><div class="verse" style="margin-left: 1em">Właśnie dwukonną bryką wjechał młody panek </div><div class="verse">I obiegłszy dziedziniec zawrócił przed ganek. </div><div class="verse">Wysiadł z powozu; konie porzucone same, </div><div class="verse">Szczypiąc trawę ciągnęły powoli pod bramę. </div><div class="verse">We dworze pusto: bo drzwi od ganku zamknięto </div><div class="verse">Zaszczepkami i kołkiem zaszczepki przetknięto. </div><div class="verse">Podróżny do folwarku nie biegł sług zapytać, </div><div class="verse">Odemknął, wbiegł do domu, pragnął go powitać. </div><div class="verse">Dawno domu nie widział, bo w dalekim mieście </div><div class="verse">Kończył nauki, końca doczekał nareszcie. </div><div class="verse">Wbiega i okiem chciwie ściany starodawne </div><div class="verse">Ogląda czule, jako swe znajome dawne. </div><div class="verse">Też same widzi sprzęty, też same obicia, </div><div class="verse">Z którymi się zabawiać lubił od powicia<a class="anchor" href="annotations.xhtml#annotation-13" id="anchor-13"><sup>13</sup></a>, </div><div class="verse">Lecz mniej wielkie, mniej piękne niż się dawniej zdały. </div><div class="verse">I też same portrety na ścianach wisiały: </div><div class="verse">Tu Kościuszko<a class="anchor" href="annotations.xhtml#annotation-14" id="anchor-14"><sup>14</sup></a> w czamarce<a class="anchor" href="annotations.xhtml#annotation-15" id="anchor-15"><sup>15</sup></a> krakowskiej, z oczyma </div><div class="verse">Podniesionymi w niebo, miecz oburącz trzyma; </div><div class="verse">Takim był, gdy przysięgał na stopniach ołtarzów, </div><div class="verse">Że tym mieczem wypędzi z Polski trzech mocarzów, </div><div class="verse">Albo sam na nim padnie. Dalej w polskiej szacie </div><div class="verse">Siedzi Rejtan<a class="anchor" href="annotations.xhtml#annotation-16" id="anchor-16"><sup>16</sup></a>, żałośny po wolności stracie; </div><div class="verse">W ręku trzyma nóż ostrzem zwrócony do łona, </div><div class="verse">A przed nim leży Fedon<a class="anchor" href="annotations.xhtml#annotation-17" id="anchor-17"><sup>17</sup></a> i żywot Katona<a class="anchor" href="annotations.xhtml#annotation-18" id="anchor-18"><sup>18</sup></a>. </div><div class="verse">Dalej Jasiński<a class="anchor" href="annotations.xhtml#annotation-19" id="anchor-19"><sup>19</sup></a>, młodzian piękny i posępny; </div><div class="verse">Obok Korsak<a class="anchor" href="annotations.xhtml#annotation-20" id="anchor-20"><sup>20</sup></a>, towarzysz jego nieodstępny: </div><div class="verse">Stoją na szańcach<a class="anchor" href="annotations.xhtml#annotation-21" id="anchor-21"><sup>21</sup></a> Pragi, na stosach Moskali, </div><div class="verse">Siekąc wrogów, a Praga już się wkoło pali. </div><div class="verse">Nawet stary stojący zegar kurantowy<a class="anchor" href="annotations.xhtml#annotation-22" id="anchor-22"><sup>22</sup></a> </div><div class="verse">W drewnianej szafie poznał, u wniścia<a class="anchor" href="annotations.xhtml#annotation-23" id="anchor-23"><sup>23</sup></a> alkowy<a class="anchor" href="annotations.xhtml#annotation-24" id="anchor-24"><sup>24</sup></a>; </div><div class="verse">I z dziecinną radością pociągnął za sznurek, </div><div class="verse">By stary Dąbrowskiego usłyszeć mazurek. </div></div><div class="stanza-spacer"> </div>


<div class="stanza"><div class="verse" style="margin-left: 1em">Biegał po całym domu i szukał komnaty, </div><div class="verse">Gdzie mieszkał dzieckiem będąc, przed dziesięciu laty. </div><div class="verse">Wchodzi, cofnął się, toczył zdumione źrenice </div><div class="verse">Po ścianach: w tej komnacie mieszkanie kobiéce! </div><div class="verse">Któż by tu mieszkał? Stary stryj nie był żonaty; </div><div class="verse">A ciotka w Petersburgu mieszkała przed laty. </div><div class="verse">To nie był ochmistrzyni<a class="anchor" href="annotations.xhtml#annotation-25" id="anchor-25"><sup>25</sup></a> pokój? Fortepiano? </div><div class="verse">Na nim nuty i książki; wszystko porzucano </div><div class="verse">Niedbale i bezładnie: nieporządek miły! </div><div class="verse">Niestare były rączki, co je tak rzuciły. </div><div class="verse">Tuż i sukienka biała, świeżo z kołka zdjęta </div><div class="verse">Do ubrania, na krzesła poręczu rozpięta; </div><div class="verse">A na oknach donice z pachnącymi ziołki, </div><div class="verse">Geranium, lewkonija<a class="anchor" href="annotations.xhtml#annotation-26" id="anchor-26"><sup>26</sup></a>, astry i fijołki. </div><div class="verse">Podróżny stanął w jednym z okien — nowe dziwo: </div><div class="verse">W sadzie, na brzegu niegdyś zarosłym pokrzywą, </div><div class="verse">Był maleńki ogródek ścieżkami porznięty<a class="anchor" href="annotations.xhtml#annotation-27" id="anchor-27"><sup>27</sup></a>, </div><div class="verse">Pełen bukietów trawy angielskiej i mięty. </div><div class="verse">Drewniany, drobny, w cyfrę powiązany płotek<a class="anchor" href="annotations.xhtml#annotation-28" id="anchor-28"><sup>28</sup></a> </div><div class="verse">Połyskał się wstążkami jaskrawych stokrotek; </div><div class="verse">Grządki, widać, że były świeżo polewane, </div><div class="verse">Tuż stało wody pełne naczynie blaszane, </div><div class="verse">Ale nigdzie nie widać było ogrodniczki; </div><div class="verse">Tylko co wyszła: jeszcze kołyszą się drzwiczki </div><div class="verse">Świeżo trącone, blisko drzwi ślad widać nóżki </div><div class="verse">Na piasku, bez trzewika była i pończoszki; </div><div class="verse">Na piasku drobnym, suchym, białym na kształt śniegu, </div><div class="verse">Ślad wyraźny, lecz lekki, odgadniesz, że w biegu </div><div class="verse">Chybkim<a class="anchor" href="annotations.xhtml#annotation-29" id="anchor-29"><sup>29</sup></a> był zostawiony nóżkami drobnemi </div><div class="verse">Od kogoś<a class="anchor" href="annotations.xhtml#annotation-30" id="anchor-30"><sup>30</sup></a>, co zaledwie dotykał się ziemi. </div></div><div class="stanza-spacer"> </div>


<div class="stanza"><div class="verse" style="margin-left: 1em">Podróżny długo w oknie stał patrząc, dumając, </div><div class="verse">Wonnymi powiewami kwiatów oddychając. </div><div class="verse">Oblicze aż na krzaki fijołkowe skłonił, </div><div class="verse">Oczyma ciekawymi po drożynach gonił </div><div class="verse">I znowu je na drobnych śladach zatrzymywał, </div><div class="verse">Myślał o nich i, czyje były, odgadywał. </div><div class="verse">Przypadkiem oczy podniósł, i tuż na parkanie </div><div class="verse">Stała młoda dziewczyna... Białe jej ubranie </div><div class="verse">Wysmukłą postać tylko aż do piersi kryje, </div><div class="verse">Odsłaniając ramiona i łabędzią szyję. </div><div class="verse">W takim Litwinka tylko chodzić zwykła z rana, </div><div class="verse">W takim nigdy nie bywa od mężczyzn widziana: </div><div class="verse">Więc choć świadka nie miała, założyła ręce </div><div class="verse">Na piersiach, przydawając zasłony sukience. </div><div class="verse">Włos w pukle nierozwity, lecz w węzełki małe </div><div class="verse">Pokręcony, schowany w drobne strączki białe, </div><div class="verse">Dziwnie ozdabiał głowę: bo od słońca blasku </div><div class="verse">Świecił się jak korona na świętych obrazku. </div><div class="verse">Twarzy nie było widać; zwrócona na pole </div><div class="verse">Szukała kogoś okiem, daleko, na dole; </div><div class="verse">Ujrzała, zaśmiała się i klasnęła w dłonie, </div><div class="verse">Jak biały ptak zleciała z parkanu na błonie<a class="anchor" href="annotations.xhtml#annotation-31" id="anchor-31"><sup>31</sup></a>, </div><div class="verse">I wionęła ogrodem, przez płotki, przez kwiaty, </div><div class="verse">I po desce opartej o ścianę komnaty... </div><div class="verse">Nim spostrzegł się, wleciała przez okno, świecąca, </div><div class="verse">Nagła, cicha i lekka, jak światłość miesiąca. </div><div class="verse">Nucąc chwyciła suknie, biegła do zwierciadła: </div><div class="verse">Wtem ujrzała młodzieńca i z rąk jej wypadła </div><div class="verse">Suknia, a twarz od strachu i dziwu pobladła. </div><div class="verse">Twarz podróżnego barwą spłonęła rumianą, </div><div class="verse">Jak obłok, gdy z jutrzenką napotka się raną<a class="anchor" href="annotations.xhtml#annotation-32" id="anchor-32"><sup>32</sup></a>. </div><div class="verse">Skromny młodzieniec oczy zmrużył i przysłonił, </div><div class="verse">Chciał coś mówić, przepraszać; tylko się ukłonił </div><div class="verse">I cofnął się. Dziewica krzyknęła boleśnie, </div><div class="verse">Niewyraźnie, jak dziecko przestraszone we śnie; </div><div class="verse">Podróżny zląkł się, spojrzał; lecz już jej nie było. </div><div class="verse">Wyszedł zmieszany i czuł, że mu serce biło </div><div class="verse">Głośno, i sam nie wiedział, czy go miało śmieszyć </div><div class="verse">To dziwaczne spotkanie, czy wstydzić, czy cieszyć. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tymczasem na folwarku nie uszło baczności, </div><div class="verse">Że przed ganek zajechał któryś z nowych gości. </div><div class="verse">Już konie w stajnią wzięto, już im hojnie dano, </div><div class="verse">Jako w porządnym domu, i obrok, i siano: </div><div class="verse">Bo Sędzia nigdy nie chciał, według nowej mody, </div><div class="verse">Odsyłać koni gości Żydom do gospody. </div><div class="verse">Słudzy nie wyszli witać; ale nie myśl wcale, </div><div class="verse">Aby w domu Sędziego<a class="anchor" href="annotations.xhtml#annotation-33" id="anchor-33"><sup>33</sup></a> służono niedbale: </div><div class="verse">Słudzy czekają, nim się pan Wojski<a class="anchor" href="annotations.xhtml#annotation-34" id="anchor-34"><sup>34</sup></a> ubierze, </div><div class="verse">Który teraz za domem urządzał wieczerzę. </div><div class="verse">On pana zastępuje i on, w niebytności </div><div class="verse">Pana, zwykł sam przyjmować i zabawiać gości </div><div class="verse">(Daleki krewny pański i przyjaciel domu). </div><div class="verse">Widząc gościa, na folwark dążył po kryjomu, </div><div class="verse">Bo nie mógł wyjść spotykać w tkackim pudermanie<a class="anchor" href="annotations.xhtml#annotation-35" id="anchor-35"><sup>35</sup></a>; </div><div class="verse">Wdział więc jak mógł najprędzej niedzielne ubranie </div><div class="verse">Nagotowane z rana, bo od rana wiedział, </div><div class="verse">Że u wieczerzy będzie z mnóstwem gości siedział. </div></div><div class="stanza-spacer"> </div>


<div class="stanza"><div class="verse" style="margin-left: 1em">Pan Wojski poznał z dala, ręce rozkrzyżował </div><div class="verse">I z krzykiem podróżnego ściskał i całował. </div><div class="verse">Zaczęła się ta prędka, zmieszana rozmowa, </div><div class="verse">W której lat kilku dzieje chciano zamknąć w słowa </div><div class="verse">Krótkie i poplątane, w ciąg powieści, pytań, </div><div class="verse">Wykrzykników i westchnień, i nowych powitań. </div><div class="verse">Gdy się pan Wojski dosyć napytał, nabadał, </div><div class="verse">Na samym końcu dzieje tego dnia powiadał. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Dobrze mój Tadeuszu, (bo tak nazywano </div><div class="verse">Młodzieńca, który nosił Kościuszkowskie miano </div><div class="verse">Na pamiątkę, że w czasie wojny się urodził) </div><div class="verse">Dobrze mój Tadeuszu, żeś się dziś nagodził </div><div class="verse">Do domu, właśnie kiedy mamy panien wiele. </div><div class="verse">Stryjaszek myśli wkrótce sprawić ci wesele; </div><div class="verse">Jest z czego wybrać; u nas towarzystwo liczne </div><div class="verse">Od dni kilku zbiera się na sądy graniczne, </div><div class="verse">Dla skończenia dawnego z panem Hrabią sporu. </div><div class="verse">I pan Hrabia ma jutro sam zjechać do dworu; </div><div class="verse">Podkomorzy<a class="anchor" href="annotations.xhtml#annotation-36" id="anchor-36"><sup>36</sup></a> już zjechał z żoną i z córkami. </div><div class="verse">Młodzież poszła do lasu bawić się strzelbami, </div><div class="verse">A starzy i kobiety żniwo oglądają </div><div class="verse">Pod lasem i tam pewnie na młodzież czekają. </div><div class="verse">Pójdziemy, jeśli zechcesz, i wkrótce spotkamy </div><div class="verse">Stryjaszka, Podkomorstwo i szanowne damy». </div></div><div class="stanza-spacer"> </div>


<div class="stanza"><div class="verse" style="margin-left: 1em">Pan Wojski z Tadeuszem idą pod las drogą, </div><div class="verse">I jeszcze się do woli nagadać nie mogą.
 </div></div><div class="stanza-spacer"> </div>


<div class="stanza"><div class="verse">Słońce ostatnich kresów nieba dochodziło, </div><div class="verse">Mniej silnie, ale szerzej niż we dnie świeciło, </div><div class="verse">Całe zaczerwienione, jak zdrowe oblicze </div><div class="verse">Gospodarza, gdy prace skończywszy rolnicze </div><div class="verse">Na spoczynek powraca. Już krąg promienisty </div><div class="verse">Spuszcza się na wierzch boru i już pomrok mglisty, </div><div class="verse">Napełniając wierzchołki i gałęzie drzewa, </div><div class="verse">Cały las wiąże w jedno i jakoby zlewa; </div><div class="verse">I bór czernił się na kształt ogromnego gmachu, </div><div class="verse">Słońce nad nim czerwone jak pożar na dachu. </div><div class="verse">Wtem zapadło do głębi; jeszcze przez konary </div><div class="verse">Błysnęło, jako świeca przez okiennic szpary, </div><div class="verse">I zgasło. I wnet sierpy gromadnie dzwoniące </div><div class="verse">We zbożach, i grabliska suwane po łące, </div><div class="verse">Ucichły i stanęły: tak pan Sędzia każe, </div><div class="verse">U niego ze dniem kończą pracę gospodarze. </div><div class="verse">«Pan świata wie, jak długo pracować potrzeba; </div><div class="verse">Słońce, Jego robotnik, kiedy znijdzie<a class="anchor" href="annotations.xhtml#annotation-37" id="anchor-37"><sup>37</sup></a> z nieba, </div><div class="verse">Czas i ziemianinowi ustępować z pola». </div><div class="verse">Tak zwykł mawiać pan Sędzia, a Sędziego wola </div><div class="verse">Była Ekonomowi poczciwemu świętą; </div><div class="verse">Bo nawet wozy, w które już składać zaczęto </div><div class="verse">Kopę żyta, niepełne jadą do stodoły: </div><div class="verse">Cieszą się z niezwyczajnej ich lekkości woły. </div></div><div class="stanza-spacer"> </div>


<div class="stanza"><div class="verse" style="margin-left: 1em">Właśnie z lasu wracało towarzystwo całe, </div><div class="verse">Wesołe, lecz w porządku. Naprzód dzieci małe </div><div class="verse">Z dozorcą, potem Sędzia szedł z Podkomorzyną, </div><div class="verse">Obok pan Podkomorzy otoczon rodziną; </div><div class="verse">Panny tuż za starszymi, a młodzież na boku; </div><div class="verse">Panny szły przed młodzieżą o jakie pół kroku </div><div class="verse">(Tak każe przyzwoitość). Nikt tam nie rozprawiał </div><div class="verse">O porządku, nikt mężczyzn i dam nie ustawiał: </div><div class="verse">A każdy mimowolnie porządku pilnował; </div><div class="verse">Bo Sędzia w domu dawne obyczaje chował, </div><div class="verse">I nigdy nie dozwalał, by chybiano względu </div><div class="verse">Dla wieku, urodzenia, rozumu, urzędu. </div><div class="verse">Tym ładem, mawiał, domy i narody słyną, </div><div class="verse">Z jego upadkiem domy i narody giną. </div><div class="verse">Więc do porządku wykli domowi i słudzy; </div><div class="verse">I przyjezdny gość, krewny albo człowiek cudzy, </div><div class="verse">Gdy Sędziego nawiedził, skoro pobył mało, </div><div class="verse">Przyjmował zwyczaj, którym wszystko oddychało. </div></div><div class="stanza-spacer"> </div>


<div class="stanza"><div class="verse" style="margin-left: 1em">Krótkie były Sędziego z synowcem witania: </div><div class="verse">Dał mu poważnie rękę do pocałowania, </div><div class="verse">I w skroń ucałowawszy uprzejmie pozdrowił; </div><div class="verse">A choć przez wzgląd na gości niewiele z nim mówił, </div><div class="verse">Widać było z łez, które wylotem kontusza<a class="anchor" href="annotations.xhtml#annotation-38" id="anchor-38"><sup>38</sup></a> </div><div class="verse">Otarł prędko, jak kochał pana Tadeusza. </div></div><div class="stanza-spacer"> </div>


<div class="stanza"><div class="verse" style="margin-left: 1em">W ślad gospodarza wszystko ze żniwa i z boru, </div><div class="verse">I z łąk, i z pastwisk razem wracało do dworu. </div><div class="verse">Tu owiec trzoda becząc w ulice się tłoczy </div><div class="verse">I wznosi chmurę pyłu; dalej z wolna kroczy </div><div class="verse">Stado cielic tyrolskich z mosiężnymi dzwonki; </div><div class="verse">Tam konie rżące lecą ze skoszonej łąki: </div><div class="verse">Wszystko bieży<a class="anchor" href="annotations.xhtml#annotation-39" id="anchor-39"><sup>39</sup></a> ku studni, której ramię z drzewa </div><div class="verse">Raz wraz skrzypi i napój w koryta rozlewa. </div></div><div class="stanza-spacer"> </div>


<div class="stanza"><div class="verse" style="margin-left: 1em">Sędzia, choć utrudzony, chociaż w gronie gości, </div><div class="verse">Nie chybił gospodarskiej, ważnej powinności: </div><div class="verse">Udał się sam ku studni. Najlepiej z wieczora </div><div class="verse">Gospodarz widzi, w jakim stanie jest obora. </div><div class="verse">Dozoru tego nigdy sługom nie poruczy<a class="anchor" href="annotations.xhtml#annotation-40" id="anchor-40"><sup>40</sup></a>; </div><div class="verse">Bo Sędzia wie, że oko pańskie konia tuczy. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wojski z Woźnym<a class="anchor" href="annotations.xhtml#annotation-41" id="anchor-41"><sup>41</sup></a> Protazym ze świecami w sieni </div><div class="verse">Stali i rozprawiali, nieco poróżnieni: </div><div class="verse">Bo w niebytność Wojskiego Woźny po kryjomu </div><div class="verse">Kazał stoły z wieczerzą powynosić z domu, </div><div class="verse">I ustawić co prędzej w pośrodku zamczyska, </div><div class="verse">Którego widne były pod lasem zwaliska. </div><div class="verse">Po cóż te przenosiny? Pan Wojski się krzywił </div><div class="verse">I przepraszał Sędziego; Sędzia się zadziwił, </div><div class="verse">Lecz stało się: już późno i trudno zaradzić, </div><div class="verse">Wolał gości przeprosić i w pustki prowadzić. </div><div class="verse">Po drodze Woźny ciągle Sędziemu tłumaczył, </div><div class="verse">Dlaczego urządzenie pańskie przeinaczył: </div><div class="verse">We dworze żadna izba nie ma obszerności </div><div class="verse">Dostatecznej dla tylu, tak szanownych gości, </div><div class="verse">W zamku sień wielka, jeszcze dobrze zachowana, </div><div class="verse">Sklepienie całe — wprawdzie pękła jedna ściana, </div><div class="verse">Okna bez szyb, lecz latem nic to nie zawadzi; </div><div class="verse">Bliskość piwnic wygodna służącej czeladzi<a class="anchor" href="annotations.xhtml#annotation-42" id="anchor-42"><sup>42</sup></a>. </div><div class="verse">Tak mówiąc na Sędziego mrugał; widać z miny, </div><div class="verse">Że miał i taił inne, ważniejsze przyczyny. </div></div><div class="stanza-spacer"> </div>


<div class="stanza"><div class="verse" style="margin-left: 1em">O dwa tysiące kroków zamek stał za domem, </div><div class="verse">Okazały budową, poważny ogromem, </div><div class="verse">Dziedzictwo starożytnej rodziny Horeszków; </div><div class="verse">Dziedzic zginął był w czasie krajowych zamieszków. </div><div class="verse">Dobra całe zniszczone sekwestrami<a class="anchor" href="annotations.xhtml#annotation-43" id="anchor-43"><sup>43</sup></a> rządu, </div><div class="verse">Bezładnością opieki, wyrokami sądu, </div><div class="verse">W cząstce spadły dalekim krewnym po kądzieli<a class="anchor" href="annotations.xhtml#annotation-44" id="anchor-44"><sup>44</sup></a>, </div><div class="verse">A resztę rozdzielono między wierzycieli. </div><div class="verse">Zamku żaden wziąć nie chciał, bo w szlacheckim stanie </div><div class="verse">Trudno było wyłożyć koszt na utrzymanie; </div><div class="verse">Lecz Hrabia, sąsiad bliski, gdy wyszedł z opieki, </div><div class="verse">Panicz bogaty, krewny Horeszków daleki, </div><div class="verse">Przyjechawszy z wojażu<a class="anchor" href="annotations.xhtml#annotation-45" id="anchor-45"><sup>45</sup></a> upodobał mury, </div><div class="verse">Tłumacząc, że gotyckiej są architektury; </div><div class="verse">Choć Sędzia z dokumentów przekonywał o tem, </div><div class="verse">Że architekt był majstrem z Wilna, nie zaś Gotem. </div><div class="verse">Dość, że Hrabia chciał zamku. Właśnie i Sędziemu </div><div class="verse">Przyszła nagle taż chętka, nie wiadomo czemu. </div><div class="verse">Zaczęli proces w ziemstwie, potem w głównym sądzie, </div><div class="verse">W senacie, znowu w ziemstwie i guberskim rządzie; </div><div class="verse">Wreszcie, po wielu kosztach i ukazach<a class="anchor" href="annotations.xhtml#annotation-46" id="anchor-46"><sup>46</sup></a> licznych, </div><div class="verse">Sprawa wróciła znowu do sądów granicznych. </div></div><div class="stanza-spacer"> </div>


<div class="stanza"><div class="verse" style="margin-left: 1em">Słusznie Woźny powiadał, że w zamkowej sieni </div><div class="verse">Zmieści się i palestra<a class="anchor" href="annotations.xhtml#annotation-47" id="anchor-47"><sup>47</sup></a>, i goście proszeni. </div><div class="verse">Sień wielka jak refektarz<a class="anchor" href="annotations.xhtml#annotation-48" id="anchor-48"><sup>48</sup></a>, z wypukłym sklepieniem </div><div class="verse">Na filarach, podłoga wysłana kamieniem, </div><div class="verse">Ściany bez żadnych ozdób, ale mur chędogi; </div><div class="verse">Sterczały wkoło sarnie i jelenie rogi </div><div class="verse">Z napisami, gdzie, kiedy te łupy zdobyte; </div><div class="verse">Tuż myśliwców herbowne klejnoty wyryte, </div><div class="verse">I stoi wypisany każdy po imieniu; </div><div class="verse">Herb Horeszków, Półkozic, jaśniał na sklepieniu. </div></div><div class="stanza-spacer"> </div>


<div class="stanza"><div class="verse" style="margin-left: 1em">Goście weszli w porządku i stanęli kołem. </div><div class="verse">Podkomorzy<a class="anchor" href="annotations.xhtml#annotation-49" id="anchor-49"><sup>49</sup></a> najwyższe brał miejsce za stołem; </div><div class="verse">Z wieku mu i z urzędu ten zaszczyt należy, </div><div class="verse">Idąc kłaniał się damom, starcom i młodzieży. </div><div class="verse">Przy nim stał kwestarz<a class="anchor" href="annotations.xhtml#annotation-50" id="anchor-50"><sup>50</sup></a>, Sędzia tuż przy bernardynie. </div><div class="verse">Bernardyn zmówił krótki pacierz po łacinie; </div><div class="verse">Mężczyznom dano wódkę; wtenczas wszyscy siedli, </div><div class="verse">I chołodziec<a class="anchor" href="annotations.xhtml#annotation-51" id="anchor-51"><sup>51</sup></a> litewski milcząc żwawo jedli. </div></div><div class="stanza-spacer"> </div>


<div class="stanza"><div class="verse" style="margin-left: 1em">Pan Tadeusz, choć młodzik, ale prawem gościa </div><div class="verse">Wysoko siadł przy damach obok jegomościa; </div><div class="verse">Między nim i stryjaszkiem jedno pozostało </div><div class="verse">Puste miejsce, jak gdyby na kogoś czekało. </div><div class="verse">Stryj nieraz na to miejsce i na drzwi poglądał, </div><div class="verse">Jakby czyjegoś przyjścia był pewny i żądał. </div><div class="verse">I Tadeusz wzrok stryja ku drzwiom odprowadzał, </div><div class="verse">I z nim na miejscu pustym oczy swe osadzał. </div><div class="verse">Dziwna rzecz! miejsca wkoło są siedzeniem dziewic<a class="anchor" href="annotations.xhtml#annotation-52" id="anchor-52"><sup>52</sup></a>, </div><div class="verse">Na które mógłby spojrzeć bez wstydu królewic, </div><div class="verse">Wszystkie zacnie zrodzone, każda młoda, ładna: </div><div class="verse">Tadeusz tam pogląda, gdzie nie siedzi żadna. </div><div class="verse">To miejsce jest zagadką; młodź lubi zagadki; </div><div class="verse">Roztargniony, do swojej nadobnej sąsiadki </div><div class="verse">Ledwo słów kilka wyrzekł, do Podkomorzanki; </div><div class="verse">Nie zmienia jej talerzów, nie nalewa szklanki, </div><div class="verse">I panien nie zabawia przez rozmowy grzeczne, </div><div class="verse">Z których by wychowanie poznano stołeczne; </div><div class="verse">To jedno puste miejsce nęci go i mami, </div><div class="verse">Już nie puste, bo on je napełnił myślami. </div><div class="verse">Po tym miejscu biegało domysłów tysiące, </div><div class="verse">Jako po deszczu żabki na samotnej łące; </div><div class="verse">Śród nich jedna króluje postać, jak w pogodę </div><div class="verse">Lilia jezior skroń białą wznosząca nad wodę. </div></div><div class="stanza-spacer"> </div>


<div class="stanza"><div class="verse" style="margin-left: 1em">Dano trzecią potrawę. Wtem pan Podkomorzy, </div><div class="verse">Wlawszy kropelkę wina w szklankę panny Róży, </div><div class="verse">A młodszej przysunąwszy z talerzem ogórki, </div><div class="verse">Rzekł: «Muszę ja wam służyć, moje panny córki, </div><div class="verse">Choć stary i niezgrabny». Zatem się rzuciło </div><div class="verse">Kilku młodych od stołu i pannom służyło. </div><div class="verse">Sędzia, z boku rzuciwszy wzrok na Tadeusza </div><div class="verse">I poprawiwszy nieco wylotów kontusza, </div><div class="verse">Nalał węgrzyna<a class="anchor" href="annotations.xhtml#annotation-53" id="anchor-53"><sup>53</sup></a> i rzekł: «Dziś, nowym zwyczajem, </div><div class="verse">My na naukę młodzież do stolicy dajem; </div><div class="verse">I nie przeczym, że nasi synowie i wnuki </div><div class="verse">Mają od starych więcej książkowej nauki; </div><div class="verse">Ale co dzień postrzegam, jak młodź cierpi na tem, </div><div class="verse">Że nie ma szkół uczących żyć z ludźmi i światem. </div><div class="verse">Dawniej na dwory pańskie jachał<a class="anchor" href="annotations.xhtml#annotation-54" id="anchor-54"><sup>54</sup></a> szlachcic młody; </div><div class="verse">Ja sam lat dziesięć byłem dworskim Wojewody, </div><div class="verse">Ojca Podkomorzego, mościwego pana </div><div class="verse">(Mówiąc, Podkomorzemu ścisnął za kolana); </div><div class="verse">On mnie radą do usług publicznych sposobił, </div><div class="verse">Z opieki nie wypuścił, aż człowiekiem zrobił. </div><div class="verse">W mym domu wiecznie będzie jego pamięć droga, </div><div class="verse">Co dzień za duszę jego proszę Pana Boga. </div><div class="verse">Jeślim tyle na jego nie korzystał dworze </div><div class="verse">Jak drudzy, i wróciwszy w domu ziemię orzę, </div><div class="verse">Gdy inni, więcej godni Wojewody względów, </div><div class="verse">Doszli potem najwyższych krajowych urzędów, </div><div class="verse">Przynajmniej tom skorzystał, że mi w moim domu </div><div class="verse">Nikt nigdy nie zarzuci, bym uchybił komu </div><div class="verse">W uczciwości, w grzeczności; a powiem to śmiało, </div><div class="verse">Grzeczność nie jest nauką łatwą ani małą. </div><div class="verse">Niełatwą, bo nie na tym kończy się, jak nogą </div><div class="verse">Zręcznie wierzgnąć, z uśmiechem witać lada kogo; </div><div class="verse">Bo taka grzeczność modna, zda mi się kupiecka, </div><div class="verse">Ale nie staropolska, ani też szlachecka. </div><div class="verse">Grzeczność wszystkim należy, lecz każdemu inna; </div><div class="verse">Bo nie jest bez grzeczności i miłość dziecinna, </div><div class="verse">I wzgląd męża dla żony przy ludziach, i pana </div><div class="verse">Dla sług swoich, a w każdej jest pewna odmiana. </div><div class="verse">Trzeba się długo uczyć, ażeby nie zbłądzić </div><div class="verse">I każdemu powinną<a class="anchor" href="annotations.xhtml#annotation-55" id="anchor-55"><sup>55</sup></a> uczciwość wyrządzić. </div><div class="verse">I starzy się uczyli; u panów rozmowa, </div><div class="verse">Była to historyja żyjąca krajowa, </div><div class="verse">A między szlachtą dzieje domowe powiatu. </div><div class="verse">Dawano przez to poznać szlachcicowi bratu, </div><div class="verse">Że wszyscy o nim wiedzą, lekce go nie ważą; </div><div class="verse">Więc szlachcic obyczaje swe trzymał pod strażą. </div><div class="verse">Dziś człowieka nie pytaj: co zacz? kto go rodzi? </div><div class="verse">Z kim on żył? co porabiał? Każdy gdzie chce wchodzi, </div><div class="verse">Byle nie szpieg rządowy i byle nie w nędzy. </div><div class="verse">Jak ów Wespazyjanus nie wąchał pieniędzy<a class="anchor" href="annotations.xhtml#annotation-56" id="anchor-56"><sup>56</sup></a> </div><div class="verse">I nie chciał wiedzieć, skąd są, z jakich rąk i krajów, </div><div class="verse">Tak nie chcą znać człowieka rodu, obyczajów! </div><div class="verse">Dość, że ważny i że się stempel na nim widzi, </div><div class="verse">Więc szanują przyjaciół jak pieniądze Żydzi». </div></div><div class="stanza-spacer"> </div>


<div class="stanza"><div class="verse" style="margin-left: 1em">To mówiąc, Sędzia gości obejrzał porządkiem; </div><div class="verse">Bo choć zawsze i płynnie mówił, i z rozsądkiem, </div><div class="verse">Wiedział, że niecierpliwa młodzież teraźniejsza, </div><div class="verse">Że ją nudzi rzecz długa, choć najwymowniejsza. </div><div class="verse">Ale wszyscy słuchali w milczeniu głębokiem. </div><div class="verse">Sędzia Podkomorzego zdał się radzić okiem; </div><div class="verse">Podkomorzy pochwałą rzeczy nie przerywał, </div><div class="verse">Ale częstym skinieniem głowy potakiwał. </div><div class="verse">Sędzia milczał, on jeszcze skinieniem przyzwalał; </div><div class="verse">Więc Sędzia jego puchar i swój kielich nalał, </div><div class="verse">I dalej mówił: «Grzeczność nie jest rzeczą małą: </div><div class="verse">Kiedy się człowiek uczy ważyć, jak przystało, </div><div class="verse">Drugich wiek, urodzenie, cnoty, obyczaje, </div><div class="verse">Wtenczas i swoją ważność zarazem poznaje: </div><div class="verse">Jak na szalach, żebyśmy nasz ciężar poznali, </div><div class="verse">Musim kogoś posadzić na przeciwnej szali. </div><div class="verse">Zaś godna jest waszmościów uwagi osobnej </div><div class="verse">Grzeczność, którą powinna młodź dla płci nadobnej; </div><div class="verse">Zwłaszcza gdy zacność domu, fortuny szczodroty </div><div class="verse">Objaśniają wrodzone wdzięki i przymioty. </div><div class="verse">Stąd droga do afektów i stąd się kojarzy </div><div class="verse">Wspaniały domów sojusz. Tak myślili<a class="anchor" href="annotations.xhtml#annotation-57" id="anchor-57"><sup>57</sup></a> starzy. </div><div class="verse">A zatem...» Tu Pan Sędzia nagłym zwrotem głowy </div><div class="verse">Skinął na Tadeusza, rzucił wzrok surowy: </div><div class="verse">Znać było, że przychodził już do wniosków mowy. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wtem brząknął w tabakierę<a class="anchor" href="annotations.xhtml#annotation-58" id="anchor-58"><sup>58</sup></a> złotą Podkomorzy, </div><div class="verse">I rzekł: «Mój Sędzio, dawniej było jeszcze gorzéj! </div><div class="verse">Teraz, nie wiem, czy moda i nas starych zmienia, </div><div class="verse">Czy młodzież lepsza, ale widzę mniej zgorszenia. </div><div class="verse">Ach, ja pamiętam czasy, kiedy do ojczyzny, </div><div class="verse">Pierwszy raz zawitała moda francuszczyzny! </div><div class="verse">Gdy raptem paniczyki młode<a class="anchor" href="annotations.xhtml#annotation-59" id="anchor-59"><sup>59</sup></a> z cudzych krajów </div><div class="verse">Wtargnęli do nas hordą gorszą od Nogajów<a class="anchor" href="annotations.xhtml#annotation-60" id="anchor-60"><sup>60</sup></a>, </div><div class="verse">Prześladując w ojczyźnie Boga, przodków wiarę, </div><div class="verse">Prawa i obyczaje, nawet suknie stare. </div><div class="verse">Żałośnie było widzieć wyżółkłych młokosów, </div><div class="verse">Gadających przez nosy, a często bez nosów, </div><div class="verse">Opatrzonych w broszurki i w różne gazety, </div><div class="verse">Głoszących nowe wiary, prawa, toalety<a class="anchor" href="annotations.xhtml#annotation-61" id="anchor-61"><sup>61</sup></a>. </div><div class="verse">Miała nad umysłami wielką moc ta tłuszcza; </div><div class="verse">Bo Pan Bóg, kiedy karę na naród przypuszcza, </div><div class="verse">Odbiera naprzód rozum od obywateli. </div><div class="verse">I tak, mędrsi fircykom oprzeć się nie śmieli, </div><div class="verse">I zląkł ich się jak dżumy jakiej cały naród, </div><div class="verse">Bo już sam wewnątrz siebie czuł choroby zaród. </div><div class="verse">Krzyczano na modnisiów, a brano z nich wzory; </div><div class="verse">Zmieniano wiarę, mowę, prawa i ubiory. </div><div class="verse">Była to maszkarada, zapustna<a class="anchor" href="annotations.xhtml#annotation-62" id="anchor-62"><sup>62</sup></a> swawola, </div><div class="verse">Po której miał przyjść wkrótce wielki post — niewola! </div></div><div class="stanza-spacer"> </div>


<div class="stanza"><div class="verse" style="margin-left: 1em">Pamiętam, chociaż byłem wtenczas małe dziecię, </div><div class="verse">Kiedy do ojca mego, w Oszmiańskim powiecie, </div><div class="verse">Przyjechał pan Podczaszyc na francuskim wózku, </div><div class="verse">Pierwszy człowiek, co w Litwie chodził po francusku. </div><div class="verse">Biegali wszyscy za nim, jakby za rarogiem<a class="anchor" href="annotations.xhtml#annotation-63" id="anchor-63"><sup>63</sup></a>, </div><div class="verse">Zazdroszczono domowi, przed którego progiem </div><div class="verse">Stanęła Podczaszyca dwukolna dryndulka, </div><div class="verse">Która się po francusku zwała karyjulka: </div><div class="verse">Zamiast lokajów, w kielni siedziały dwa pieski, </div><div class="verse">A na kozłach Niemczysko chude na kształt deski; </div><div class="verse">Nogi miał długie, cienkie jak od chmielu tyki, </div><div class="verse">W pończochach, ze srebrnymi klamrami trzewiki, </div><div class="verse">Peruka z harbajtelem<a class="anchor" href="annotations.xhtml#annotation-64" id="anchor-64"><sup>64</sup></a> zawiązanym w miechu. </div><div class="verse">Starzy na on ekwipaż<a class="anchor" href="annotations.xhtml#annotation-65" id="anchor-65"><sup>65</sup></a> parskali ze śmiechu, </div><div class="verse">A chłopi żegnali się, mówiąc: że po świecie </div><div class="verse">Jeździ wenecki diabeł w niemieckiej karecie. </div><div class="verse">Sam Podczaszyc jaki był, opisywać długo; </div><div class="verse">Dosyć, że się nam zdawał małpą lub papugą </div><div class="verse">W wielkiej peruce, którą do złotego runa </div><div class="verse">On lubił porównywać, a my do kołtuna. </div><div class="verse">Jeśli kto i czuł wtenczas, że polskie ubranie </div><div class="verse">Piękniejsze jest niż obcej mody małpowanie, </div><div class="verse">Milczał; bo by krzyczała młodzież, że przeszkadza </div><div class="verse">Kulturze, że tamuje progresy, że zdradza! </div><div class="verse">Taka była przesądów owoczesnych władza! </div></div><div class="stanza-spacer"> </div>


<div class="stanza"><div class="verse" style="margin-left: 1em">Podczaszyc zapowiedział, że nas reformować, </div><div class="verse">Cywilizować będzie i konstytuować; </div><div class="verse">Ogłosił nam, że jacyś Francuzi wymówni </div><div class="verse">Zrobili wynalazek: iż ludzie są równi... </div><div class="verse">Choć o tym dawno w Pańskim<a class="anchor" href="annotations.xhtml#annotation-66" id="anchor-66"><sup>66</sup></a> pisano Zakonie<a class="anchor" href="annotations.xhtml#annotation-67" id="anchor-67"><sup>67</sup></a>, </div><div class="verse">I każdy ksiądz toż samo gada na ambonie. </div><div class="verse">Nauka dawną była, szło o jej pełnienie! </div><div class="verse">Lecz wtenczas panowało takie oślepienie, </div><div class="verse">Że nie wierzono rzeczom najdawniejszym w świecie, </div><div class="verse">Jeśli ich nie czytano w francuskiej gazecie. </div><div class="verse">Podczaszyc, mimo równość, wziął tytuł markiża; </div><div class="verse">Wiadomo, że tytuły przychodzą z Paryża, </div><div class="verse">A natenczas tam w modzie był tytuł markiża. </div><div class="verse">Jakoż, kiedy się moda odmieniła z laty, </div><div class="verse">Tenże sam markiż przybrał tytuł demokraty; </div><div class="verse">Wreszcie z odmienną modą, pod Napoleonem, </div><div class="verse">Demokrata przyjechał z Paryża baronem; </div><div class="verse">Gdyby żył dłużej, może nową alternatą<a class="anchor" href="annotations.xhtml#annotation-68" id="anchor-68"><sup>68</sup></a>, </div><div class="verse">Z barona przechrzciłby się kiedyś demokratą. </div><div class="verse">Bo Paryż częstą mody odmianą się chlubi; </div><div class="verse">A co Francuz wymyśli, to Polak polubi. </div></div><div class="stanza-spacer"> </div>


<div class="stanza"><div class="verse" style="margin-left: 1em">Chwała Bogu, że teraz, jeśli nasza młodzież </div><div class="verse">Wyjeżdża za granicę, to już nie po odzież, </div><div class="verse">Nie szukać prawodawstwa w drukarskich kramarniach </div><div class="verse">Lub wymowy uczyć się w paryskich kawiarniach. </div><div class="verse">Bo teraz Napoleon, człek mądry a prędki, </div><div class="verse">Nie daje czasu szukać mody i gawędki. </div><div class="verse">Teraz grzmi oręż, a nam starym serca rosną, </div><div class="verse">Że znowu o Polakach tak na świecie głośno; </div><div class="verse">Jest sława, a więc będzie i Rzeczpospolita! </div><div class="verse">Zawżdy z wawrzynów<a class="anchor" href="annotations.xhtml#annotation-69" id="anchor-69"><sup>69</sup></a> drzewo wolności wykwita. </div><div class="verse">Tylko smutno, że nam, ach, tak się lata wleką </div><div class="verse">W nieczynności! a oni tak zawsze daleko! </div><div class="verse">Tak długo czekać! nawet tak rzadka nowina — </div><div class="verse">Ojcze Robaku (ciszej rzekł do bernardyna), </div><div class="verse">Słyszałem, żeś zza Niemna odebrał wiadomość; </div><div class="verse">Może też co o naszym wojsku wie Jegomość?» </div><div class="verse">— «Nic a nic» odpowiedział Robak obojętnie, </div><div class="verse">(Widać było, że słuchał rozmowy niechętnie) </div><div class="verse">«Mnie polityka nudzi; jeżeli z Warszawy </div><div class="verse">Mam list, to rzecz zakonna, to są nasze sprawy </div><div class="verse">Bernardyńskie: cóż o tym gadać u wieczerzy; </div><div class="verse">Są tu świeccy, do których nic to nie należy». </div></div><div class="stanza-spacer"> </div>


<div class="stanza"><div class="verse" style="margin-left: 1em">Tak mówiąc, spojrzał zyzem<a class="anchor" href="annotations.xhtml#annotation-70" id="anchor-70"><sup>70</sup></a>, gdzie śród biesiadników </div><div class="verse">Siedział gość, Moskal; był to pan kapitan Ryków, </div><div class="verse">Stary żołnierz, stał w bliskiej wiosce na kwaterze, </div><div class="verse">Pan Sędzia go przez grzeczność prosił na wieczerzę. </div><div class="verse">Ryków jadł smaczno, mało wdawał się w rozmowę, </div><div class="verse">Lecz na wzmiankę Warszawy, rzekł podniósłszy głowę: </div><div class="verse">«Pan Podkomorzy! Oj wy! Pan zawsze ciekawy </div><div class="verse">O Bonaparta, zawsze wam tam do Warszawy! </div><div class="verse">He! Ojczyzna! Ja nie szpieg, a po polsku umiem, — </div><div class="verse">Ojczyzna! ja to czuję wszystko, ja rozumiem! </div><div class="verse">Wy Polaki, ja Ruski: teraz się nie bijem, </div><div class="verse">Jest armistycjum<a class="anchor" href="annotations.xhtml#annotation-71" id="anchor-71"><sup>71</sup></a>, to my razem jemy, pijem. </div><div class="verse">Często na awanpostach<a class="anchor" href="annotations.xhtml#annotation-72" id="anchor-72"><sup>72</sup></a> nasz z Francuzem gada, </div><div class="verse">Pije wódkę; jak krzykną ura! — kanonada. </div><div class="verse">Ruskie przysłowie: z kim się biję, tego lubię; </div><div class="verse">Gładź drużkę<a class="anchor" href="annotations.xhtml#annotation-73" id="anchor-73"><sup>73</sup></a> jak po duszy, a bij jak po szubie<a class="anchor" href="annotations.xhtml#annotation-74" id="anchor-74"><sup>74</sup></a>. </div><div class="verse">Ja mówię, będzie wojna u nas. Do Majora </div><div class="verse">Płuta, adiutant sztabu przyjechał zawczora: </div><div class="verse">Gotować się do marszu! Pójdziem, czy pod Turka, </div><div class="verse">Czy na Francuza; oj ten Bonapart figurka! </div><div class="verse">Bez Suwarowa<a class="anchor" href="annotations.xhtml#annotation-75" id="anchor-75"><sup>75</sup></a> to on może nas wytuza<a class="anchor" href="annotations.xhtml#annotation-76" id="anchor-76"><sup>76</sup></a>. </div><div class="verse">U nas w pułku gadano, jak szli na Francuza, </div><div class="verse">Że Bonapart czarował<a class="anchor" href="annotations.xhtml#annotation-77" id="anchor-77"><sup>77</sup></a>: no, tak i Suwarów </div><div class="verse">Czarował; tak były czary przeciw czarów. </div><div class="verse">Raz w bitwie, gdzie podział się? szukać Bonaparta,— </div><div class="verse">A on zmienił się w lisa, tak Suwarów w charta; </div><div class="verse">Tak Bonaparte znowu w kota się przerzuca, </div><div class="verse">Dalej drzeć pazurami, a Suwarów w kuca. </div><div class="verse">Obaczcież, co się stało w końcu z Bonapartą...» </div><div class="verse">Tu Ryków przerwał i jadł; wtem, z potrawą czwartą </div><div class="verse">Wszedł służący i raptem boczne drzwi otwarto. </div></div><div class="stanza-spacer"> </div>


<div class="stanza"><div class="verse" style="margin-left: 1em">Weszła nowa osoba przystojna i młoda. </div><div class="verse">Jej zjawienie się nagłe, jej wzrost i uroda, </div><div class="verse">Jej ubiór zwrócił oczy; wszyscy ją witali, </div><div class="verse">Prócz Tadeusza widać, że ją wszyscy znali. </div><div class="verse">Kibić<a class="anchor" href="annotations.xhtml#annotation-78" id="anchor-78"><sup>78</sup></a> miała wysmukłą, kształtną, pierś powabną, </div><div class="verse">Suknię materyjalną, różową, jedwabną, </div><div class="verse">Gors<a class="anchor" href="annotations.xhtml#annotation-79" id="anchor-79"><sup>79</sup></a> wycięty, kołnierzyk z koronek, rękawki </div><div class="verse">Krótkie; w ręku kręciła wachlarz dla zabawki </div><div class="verse">(Bo nie było gorąco); wachlarz pozłocisty </div><div class="verse">Powiewając rozlewał deszcz iskier rzęsisty; </div><div class="verse">Głowa do włosów, włosy pozwijane w kręgi, </div><div class="verse">W pukle, i przeplatane różowymi wstęgi, </div><div class="verse">Pośród nich brylant, niby zakryty od oczu, </div><div class="verse">Świecił się jako gwiazda w komety warkoczu: </div><div class="verse">Słowem, ubiór galowy; szeptali niejedni, </div><div class="verse">Że zbyt wykwintny na wieś i na dzień powszedni. </div><div class="verse">Nóżek, choć suknia krótka, oko nie zobaczy, </div><div class="verse">Bo biegła bardzo szybko, suwała się raczéj </div><div class="verse">Jako osóbki, które na trzykrólskie święta </div><div class="verse">Przesuwają w jasełkach ukryte chłopięta. </div><div class="verse">Biegła i wszystkich lekkim witając ukłonem, </div><div class="verse">Chciała usieść na miejscu sobie zostawionem: </div><div class="verse">Trudno było; bo krzeseł dla gości nie stało, </div><div class="verse">Na czterech ławach cztery ich rzędy siedziało: </div><div class="verse">Trzeba było rzęd ruszyć lub ławę przeskoczyć; </div><div class="verse">Zręcznie między dwie ławy umiała się wtłoczyć, </div><div class="verse">A potem, między rzędem siedzących i stołem, </div><div class="verse">Jak bilardowa kula toczyła się kołem. </div><div class="verse">W biegu dotknęła blisko naszego młodziana; </div><div class="verse">Uczepiwszy falbaną o czyjeś kolana, </div><div class="verse">Pośliznęła się nieco i w tym roztargnieniu </div><div class="verse">Na pana Tadeusza wsparła się ramieniu. </div><div class="verse">Przeprosiwszy go grzecznie, na miejscu swym siadła </div><div class="verse">Pomiędzy nim i stryjem, ale nic nie jadła; </div><div class="verse">Tylko się wachlowała, to wachlarza trzonek </div><div class="verse">Kręciła, to kołnierzyk z brabanckich koronek<a class="anchor" href="annotations.xhtml#annotation-80" id="anchor-80"><sup>80</sup></a> </div><div class="verse">Poprawiała, to lekkim dotknięciem się ręki </div><div class="verse">Muskała włosów pukle i wstąg jasnych pęki. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ta przerwa rozmów trwała już minut ze cztery. </div><div class="verse">Tymczasem, w końcu stoła<a class="anchor" href="annotations.xhtml#annotation-81" id="anchor-81"><sup>81</sup></a>, naprzód ciche szmery, </div><div class="verse">A potem się zaczęły wpół głośne rozmowy; </div><div class="verse">Mężczyźni rozsądzali swe dzisiejsze łowy. </div><div class="verse">Asesora z Rejentem<a class="anchor" href="annotations.xhtml#annotation-82" id="anchor-82"><sup>82</sup></a> wzmogła się uparta </div><div class="verse">Coraz głośniejsza kłótnia o kusego<a class="anchor" href="annotations.xhtml#annotation-83" id="anchor-83"><sup>83</sup></a> charta, </div><div class="verse">Którego posiadaniem pan Rejent się szczycił </div><div class="verse">I utrzymywał, że on zająca pochwycił; </div><div class="verse">Asesor zaś dowodził na złość Rejentowi, </div><div class="verse">Że ta chwała należy chartu<a class="anchor" href="annotations.xhtml#annotation-84" id="anchor-84"><sup>84</sup></a> Sokołowi. </div><div class="verse">Pytano zdania innych; więc wszyscy dokoła </div><div class="verse">Brali stronę Kusego albo też Sokoła, </div><div class="verse">Ci jak znawcy, ci znowu jak naoczne świadki<a class="anchor" href="annotations.xhtml#annotation-85" id="anchor-85"><sup>85</sup></a>. </div><div class="verse">Sędzia na drugim końcu do nowej sąsiadki </div><div class="verse">Rzekł półgłosem: «Przepraszam, musieliśmy siadać, </div><div class="verse">Nie podobna wieczerzy na później odkładać: </div><div class="verse">Goście głodni, chodzili daleko na pole; </div><div class="verse">Myśliłem, że dziś z nami nie będziesz przy stole». </div><div class="verse">To rzekłszy, z Podkomorzym przy pełnym kielichu </div><div class="verse">O politycznych sprawach rozmawiał po cichu. </div></div><div class="stanza-spacer"> </div>


<div class="stanza"><div class="verse" style="margin-left: 1em">Gdy tak były zajęte stołu strony obie, </div><div class="verse">Tadeusz przyglądał się nieznanej osobie. </div><div class="verse">Przypomniał, że za pierwszym na miejsce wejrzeniem </div><div class="verse">Odgadnął zaraz, czyim miało być siedzeniem. </div><div class="verse">Rumienił się, serce mu biło nadzwyczajnie: </div><div class="verse">Więc rozwiązane widział swych domysłów tajnie! </div><div class="verse">Więc było przeznaczono<a class="anchor" href="annotations.xhtml#annotation-86" id="anchor-86"><sup>86</sup></a>, by przy jego boku </div><div class="verse">Usiadła owa piękność widziana w pomroku! </div><div class="verse">Wprawdzie zdała się teraz wzrostem dorodniejsza, </div><div class="verse">Bo ubrana, a ubiór powiększa i zmniejsza. </div><div class="verse">I włos u tamtej widział krótki, jasnozłoty, </div><div class="verse">A u tej krucze długie zwijały się sploty? </div><div class="verse">Kolor musiał pochodzić od słońca promieni, </div><div class="verse">Którymi przy zachodzie wszystko się czerwieni. </div><div class="verse">Twarzy wówczas nie dostrzegł, nazbyt rychło znikła; </div><div class="verse">Ale myśl twarz nadobną odgadywać zwykła: </div><div class="verse">Myślił, że pewnie miała czarniutkie oczęta, </div><div class="verse">Białą twarz, usta kraśne jak wiśnie bliźnięta; </div><div class="verse">U tej znalazł podobne oczy, usta, lica. </div><div class="verse">W wieku może by była największa różnica: </div><div class="verse">Ogrodniczka dziewczynką zdawała się małą, </div><div class="verse">A pani ta niewiastą już w latach dojrzałą; </div><div class="verse">Lecz młodzież o piękności metrykę nie pyta, </div><div class="verse">Bo młodzieńcowi młodą jest każda kobiéta, </div><div class="verse">Chłopcowi<a class="anchor" href="annotations.xhtml#annotation-87" id="anchor-87"><sup>87</sup></a> każda piękność zda się rówiennicą<a class="anchor" href="annotations.xhtml#annotation-88" id="anchor-88"><sup>88</sup></a>, </div><div class="verse">A niewinnemu każda kochanka dziewicą. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz, chociaż liczył lat blisko dwadzieście, </div><div class="verse">I od dzieciństwa mieszkał w Wilnie, wielkim mieście, </div><div class="verse">Miał za dozorcę księdza, który go pilnował </div><div class="verse">I w dawnej surowości prawidłach wychował. </div><div class="verse">Tadeusz zatem przywiózł w strony swe rodzinne </div><div class="verse">Duszę czystą, myśl żywą i serce niewinne, </div><div class="verse">Ale razem niemałą chętkę do swawoli. </div><div class="verse">Z góry już robił projekt, że sobie pozwoli </div><div class="verse">Używać na wsi długo wzbronionej swobody; </div><div class="verse">Wiedział, że był przystojny, czuł się rześki, młody, </div><div class="verse">A w spadku po rodzicach wziął czerstwość i zdrowie. </div><div class="verse">Nazywał się Soplica: wszyscy Soplicowie </div><div class="verse">Są, jak wiadomo, krzepcy, otyli i silni, </div><div class="verse">Do żołnierki jedyni, w naukach mniej pilni. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz się od przodków swoich nie odrodził: </div><div class="verse">Dobrze na koniu jeździł, pieszo dzielnie chodził, </div><div class="verse">Tępy nie był, lecz mało w naukach postąpił, </div><div class="verse">Choć stryj na wychowanie niczego nie skąpił; </div><div class="verse">On wolał z flinty<a class="anchor" href="annotations.xhtml#annotation-89" id="anchor-89"><sup>89</sup></a> strzelać albo szablą robić. </div><div class="verse">Wiedział, że go myślano do wojska sposobić, </div><div class="verse">Że ojciec w testamencie wyrzekł taką wolę; </div><div class="verse">Ustawicznie do bębna tęsknił, siedząc w szkole. </div><div class="verse">Ale stryj nagle pierwsze zamiary odmienił, </div><div class="verse">Kazał, aby przyjechał i aby się żenił </div><div class="verse">I objął gospodarstwo; przyrzekł na początek </div><div class="verse">Dać małą wieś, a potem cały swój majątek. </div></div><div class="stanza-spacer"> </div>


<div class="stanza"><div class="verse" style="margin-left: 1em">Te wszystkie Tadeusza cnoty i zalety </div><div class="verse">Ściągnęły wzrok sąsiadki, uważnej kobiety. </div><div class="verse">Zmierzyła jego postać kształtną i wysoką, </div><div class="verse">Jego ramiona silne, jego pierś szeroką, </div><div class="verse">I w twarz spojrzała, z której wytryskał rumieniec, </div><div class="verse">Ilekroć z jej oczyma spotkał się młodzieniec: </div><div class="verse">Bo z pierwszej lękliwości całkiem już ochłonął, </div><div class="verse">I patrzył wzrokiem śmiałym, w którym ogień płonął. </div><div class="verse">Również patrzyła ona: i cztery źrenice </div><div class="verse">Gorzały przeciw sobie jak roratne świéce. </div></div><div class="stanza-spacer"> </div>


<div class="stanza"><div class="verse" style="margin-left: 1em">Pierwsza z nim po francusku zaczęła rozmowę. </div><div class="verse">Wracał z miasta, ze szkoły: więc o książki nowe, </div><div class="verse">O autorów pytała Tadeusza zdania </div><div class="verse">I ze zdań wyciągała na nowo pytania. </div><div class="verse">Cóż, gdy potem zaczęła mówić o malarstwie, </div><div class="verse">O muzyce, o tańcach, nawet o rzeźbiarstwie, </div><div class="verse">Dowiodła, że zna równie pędzel, nuty, druki; </div><div class="verse">Aż osłupiał Tadeusz na tyle nauki! </div><div class="verse">Lękał się, by nie został pośmiewiska celem, </div><div class="verse">I jąkał się jak żaczek przed nauczycielem. </div><div class="verse">Szczęściem, że nauczyciel ładny i niesrogi; </div><div class="verse">Odgadnęła sąsiadka powód jego trwogi, </div><div class="verse">Wszczęła rzecz o mniej trudnych i mądrych przedmiotach, </div><div class="verse">O wiejskiego pożycia nudach i kłopotach, </div><div class="verse">I jak bawić się trzeba, i jak czas podzielić, </div><div class="verse">By życie uprzyjemnić i wieś rozweselić. </div><div class="verse">Tadeusz odpowiadał śmielej, szła rzecz daléj, </div><div class="verse">W pół godziny już byli z sobą poufali; </div><div class="verse">Zaczęli nawet małe żarciki i sprzeczki. </div><div class="verse">W końcu, stawiła przed nim trzy z chleba gałeczki. </div><div class="verse">Trzy osoby na wybór; wziął najbliższą sobie; </div><div class="verse">Podkomorzanki na to zmarszczyły się obie, </div><div class="verse">Sąsiadka zaśmiała się, lecz nie powiedziała </div><div class="verse">Kogo owa szczęśliwsza gałka oznaczała. </div></div><div class="stanza-spacer"> </div>


<div class="stanza"><div class="verse" style="margin-left: 1em">Inaczej bawiono się w drugim końcu stoła; </div><div class="verse">Bo tam, wzmogłszy się nagle, stronnicy Sokoła </div><div class="verse">Na partyję Kusego bez litości wsiedli. </div><div class="verse">Spór był wielki, już potraw ostatnich nie jedli; </div><div class="verse">Stojąc i pijąc obie kłóciły się strony, </div><div class="verse">A najstraszniej pan Rejent był zacietrzewiony: </div><div class="verse">Jak raz zaczął, bez przerwy rzecz swoją tokował, </div><div class="verse">I gestami ją bardzo dobitnie malował. </div><div class="verse">(Był dawniej adwokatem pan Rejent Bolesta, </div><div class="verse">Zwano go kaznodzieją, że zbyt lubił gesta). </div><div class="verse">Teraz ręce przy boku miał, w tył wygiął łokcie, </div><div class="verse">Spod ramion wytknął palce i długie paznokcie, </div><div class="verse">Przedstawiając dwa smycze chartów tym obrazem: </div><div class="verse">Właśnie rzecz kończył. «Wyczha! puściliśmy razem </div><div class="verse">Ja i Asesor, razem, jakoby dwa kurki </div><div class="verse">Jednym palcem spuszczone u jednej dwururki; </div><div class="verse">Wyczha! poszli, a zając jak struna, smyk w pole, </div><div class="verse">Psy tuż (to mówiąc, ręce ciągnął wzdłuż po stole </div><div class="verse">I palcami ruch chartów przedziwnie udawał) </div><div class="verse">Psy tuż, i hec od lasu odsadzili kawał; </div><div class="verse">Sokół smyk naprzód; rączy pies, lecz zagorzalec, </div><div class="verse">Wysadził się przed Kusym, o tyle, o palec: </div><div class="verse">Wiedziałem, że spudłuje. Szarak, gracz nie lada, </div><div class="verse">Czchał niby prosto w pole, za nim psów gromada; </div><div class="verse">Gracz szarak! Skoro poczuł wszystkie charty w kupie </div><div class="verse">Pstręk na prawo, koziołka, z nim w prawo psy głupie, </div><div class="verse">A on znowu fajt w lewo, jak wytnie dwa susy, </div><div class="verse">Psy za nim fajt na lewo: on w las, a mój Kusy </div><div class="verse">Cap!» Tak krzycząc, pan Rejent na stół pochylony, </div><div class="verse">Z palcami swymi zabiegł aż do drugiej strony, </div><div class="verse">I «cap!» Tadeuszowi wrzasnął tuż nad uchem: </div><div class="verse">Tadeusz i sąsiadka, tym głosu wybuchem </div><div class="verse">Znienacka przestraszeni właśnie w pół rozmowy, </div><div class="verse">Odstrychnęli od siebie mimowolnie głowy, </div><div class="verse">Jako wierzchołki drzewa powiązane społem </div><div class="verse">Gdy je wicher rozerwie; i ręce pod stołem </div><div class="verse">Blisko siebie leżące wstecz nagle uciekły, </div><div class="verse">I dwie twarze w jeden się rumieniec oblekły. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz, by nie zdradzić swego roztargnienia: </div><div class="verse">«Prawda — rzekł — mój Rejencie, prawda bez wątpienia, </div><div class="verse">Kusy piękny chart z kształtu, jeśli równie chwytny...» </div><div class="verse">«Chwytny? — krzyknął pan Rejent — mój pies faworytny </div><div class="verse">Żeby nie miał być chwytny?...» Więc Tadeusz znowu </div><div class="verse">Cieszył się, że tak piękny pies nie ma narowu, </div><div class="verse">Żałował, że go tylko widział idąc z lasu, </div><div class="verse">I że przymiotów jego poznać nie miał czasu. </div></div><div class="stanza-spacer"> </div>


<div class="stanza"><div class="verse" style="margin-left: 1em">Na to zadrżał Asesor, puścił z rąk kieliszek, </div><div class="verse">Utopił w Tadeusza wzrok jak bazyliszek. </div><div class="verse">Asesor mniej krzykliwy i mniej był ruchawy </div><div class="verse">Od Rejenta, szczuplejszy i mały z postawy, </div><div class="verse">Lecz straszny na reducie, balu i sejmiku, </div><div class="verse">Bo powiadano o nim: ma żądło w języku; </div><div class="verse">Tak dowcipne żarciki umiał komponować, </div><div class="verse">Iżby je w kalendarzu można wydrukować, </div><div class="verse">Wszystkie złośliwe, ostre. Dawniej człek dostatni, </div><div class="verse">Schedę ojca swojego i majątek bratni </div><div class="verse">Wszystko strwonił na wielkim figurując świecie; </div><div class="verse">Teraz wszedł w służbę rządu, by znaczyć w powiecie. </div><div class="verse">Lubił bardzo myślistwo, już to dla zabawy, </div><div class="verse">Już to że odgłos trąbki i widok obławy </div><div class="verse">Przypominał mu jego lata młodociane, </div><div class="verse">Kiedy miał strzelców licznych i psy zawołane: </div><div class="verse">Teraz mu z całej psiarni dwa charty zostały, </div><div class="verse">I jeszcze z tych jednemu chciano przeczyć chwały! </div><div class="verse">Więc zbliżył się i z wolna gładząc faworyty </div><div class="verse">Rzekł z uśmiechem, a był to uśmiech jadowity: </div><div class="verse">«Chart bez ogona jest jak szlachcic bez urzędu, </div><div class="verse">Ogon też znacznie chartom pomaga do pędu: </div><div class="verse">A pan kusość uważasz za dowód dobroci? </div><div class="verse">Zresztą zdać się możemy na sąd pańskiej cioci. </div><div class="verse">Choć pani Telimena mieszkała w stolicy </div><div class="verse">I bawi się niedawno w naszej okolicy, </div><div class="verse">Lepiej zna się na łowach niż myśliwi młodzi: </div><div class="verse">Tak to nauka sama z latami przychodzi». </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz, na którego niespodzianie spadał </div><div class="verse">Grom taki, wstał zmieszany, chwilę nic nie gadał, </div><div class="verse">Lecz patrzał na rywala coraz straszniej, srożej... </div><div class="verse">Wtem, wielkim szczęściem, dwakroć kichnął Podkomorzy </div><div class="verse">«Wiwat!» krzyknęli wszyscy; on się wszystkim skłonił </div><div class="verse">I z wolna w tabakierę palcami zadzwonił. </div><div class="verse">Tabakiera ze złota, z brylantów oprawa, </div><div class="verse">A w środku jej był portret króla Stanisława. </div><div class="verse">Ojcu Podkomorzego sam król ją darował, </div><div class="verse">Po ojcu Podkomorzy godnie ją piastował; </div><div class="verse">Gdy w nią dzwonił, znak dawał, że miał głos zabierać. </div><div class="verse">Umilkli wszyscy i ust nie śmieli otwierać. </div><div class="verse">On rzekł: «Wielmożni szlachta bracia dobrodzieje, </div><div class="verse">Forum myśliwskim tylko są łąki i knieje; </div><div class="verse">Więc ja w domu podobnych spraw nie decyduję, </div><div class="verse">I posiedzenie nasze na jutro solwuję, </div><div class="verse">I dalszych replik stronom dzisiaj nie dozwolę. </div><div class="verse">Woźny! odwołaj sprawę, na jutro na pole. </div><div class="verse">Jutro i Hrabia z całym myślistwem tu zjedzie, </div><div class="verse">I waszeć z nami ruszysz, Sędzio mój sąsiedzie, </div><div class="verse">I pani Telimena, i panny, i panie, </div><div class="verse">Słowem, zrobim na urząd wielkie polowanie; </div><div class="verse">I Wojski towarzystwa nam też nie odmówi». </div><div class="verse">To mówiąc, tabakierę podawał starcowi. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wojski na ostrym końcu śród myśliwych siedział, </div><div class="verse">Słuchał zmrużywszy oczy, słowa nie powiedział, </div><div class="verse">Choć młodzież nieraz jego zasięgała zdania, </div><div class="verse">Bo nikt lepiej nad niego nie znał polowania. </div><div class="verse">On milczał, szczyptę wziętą z tabakiery ważył </div><div class="verse">W palcach i długo dumał, nim ją w końcu zażył; </div><div class="verse">Kichnął, aż cała izba rozległa się echem, </div><div class="verse">I potrząsając głową, rzekł z gorzkim uśmiechem: </div><div class="verse">«O, jak mnie to starego i smuci, i dziwi! </div><div class="verse">Cóż by to o tym starzy mówili myśliwi, </div><div class="verse">Widząc że w tylu szlachty, w tylu panów gronie, </div><div class="verse">Mają sądzić się spory o charcim ogonie? </div><div class="verse">Cóż by rzekł na to stary Rejtan, gdyby ożył? </div><div class="verse">Wróciłby do Lachowicz i w grób się położył! </div><div class="verse">Co by rzekł wojewoda Niesiołowski stary<a class="anchor" href="annotations.xhtml#annotation-90" id="anchor-90"><sup>90</sup></a>, </div><div class="verse">Który ma dotąd pierwsze na świecie ogary, </div><div class="verse">I dwiestu strzelców trzyma obyczajem pańskim, </div><div class="verse">I ma sto wozów sieci w zamku Worończańskim, </div><div class="verse">A od tylu lat siedzi jak mnich na swym dworze, </div><div class="verse">Nikt go na polowanie uprosić nie może, </div><div class="verse">Białopiotrowiczowi<a class="anchor" href="annotations.xhtml#annotation-91" id="anchor-91"><sup>91</sup></a> samemu odmówił! </div><div class="verse">Bo cóż by on na waszych polowaniach łowił? </div><div class="verse">Piękna byłaby sława, ażeby pan taki </div><div class="verse">Wedle dzisiejszej mody jeździł na szaraki! </div><div class="verse">Za moich, panie, czasów, w języku strzeleckim, </div><div class="verse">Dzik, niedźwiedź, łoś, wilk, zwany był zwierzem szlacheckim </div><div class="verse">A zwierzę niemające kłów, rogów, pazurów, </div><div class="verse">Zostawiano dla płatnych sług i dworskich ciurów; </div><div class="verse">Żaden pan nigdy przyjąć nie chciałby do ręki </div><div class="verse">Strzelby, którą zhańbiono sypiąc w nią śrut cienki! </div><div class="verse">Trzymano wprawdzie chartów: bo z łowów wracając, </div><div class="verse">Trafia się, że spod konia mknie się biedak zając: </div><div class="verse">Puszczano wtenczas za nim dla zabawki smycze </div><div class="verse">I na konikach małe goniły panicze </div><div class="verse">Przed oczyma rodziców, którzy te pogonie </div><div class="verse">Ledwie raczyli widzieć, cóż kłócić się o nie! </div><div class="verse">Więc niech jaśnie wielmożny Podkomorzy raczy </div><div class="verse">Odwołać swe rozkazy i niech mi wybaczy, </div><div class="verse">Że nie mogę na takie jechać polowanie, </div><div class="verse">I nigdy na nim noga moja nie postanie! </div><div class="verse">Nazywam się Hreczecha, a od króla Lecha, </div><div class="verse">Żaden za zającami nie jeździł Hreczecha». </div></div><div class="stanza-spacer"> </div>


<div class="stanza"><div class="verse" style="margin-left: 1em">Tu śmiech młodzieży mowę Wojskiego zagłuszył. </div><div class="verse">Wstano od stołu, pierwszy Podkomorzy ruszył, </div><div class="verse">Z wieku mu i z urzędu ten zaszczyt należy, </div><div class="verse">Idąc kłaniał się damom, starcom i młodzieży; </div><div class="verse">Za nim szedł kwestarz, Sędzia tuż przy bernardynie. </div><div class="verse">Sędzia u progu rękę dał Podkomorzynie, </div><div class="verse">Tadeusz Telimenie, Asesor Krajczance, </div><div class="verse">A pan Rejent na końcu Wojskiej Hreczeszance. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz z kilku gośćmi poszedł do stodoły, </div><div class="verse">A czuł się pomieszany, zły i niewesoły. </div><div class="verse">Rozbierał myślą wszystkie dzisiejsze wypadki: </div><div class="verse">Spotkanie się, wieczerzę przy boku sąsiadki; </div><div class="verse">A szczególniej mu słowo «ciocia» koło ucha </div><div class="verse">Brzęczało ciągle jako naprzykrzona mucha. </div><div class="verse">Pragnąłby u Woźnego lepiej się wypytać </div><div class="verse">O pani Telimenie, lecz go nie mógł schwytać; </div><div class="verse">Wojskiego też nie widział, bo zaraz z wieczerzy </div><div class="verse">Wszyscy poszli za gośćmi, jak sługom należy, </div><div class="verse">Urządzając we dworze izby do spoczynku. </div><div class="verse">Starsi i damy spały we dworskim budynku; </div><div class="verse">Młodzież<a class="anchor" href="annotations.xhtml#annotation-92" id="anchor-92"><sup>92</sup></a> Tadeuszowi prowadzić kazano, </div><div class="verse">W zastępstwie gospodarza, w stodołę na siano. </div></div><div class="stanza-spacer"> </div>


<div class="stanza"><div class="verse" style="margin-left: 1em">W pół godziny tak było głucho w całym dworze </div><div class="verse">jako po zadzwonieniu na pacierz w klasztorze; </div><div class="verse">Ciszę przerywał tylko głos nocnego stróża. </div><div class="verse">Usnęli wszyscy. Sędzia sam oczu nie zmruża; </div><div class="verse">Jako wódz gospodarstwa obmyśla wyprawę </div><div class="verse">W pole i w domu przyszłą urządza zabawę. </div><div class="verse">Dał rozkaz ekonomom, wójtom i gumiennym, </div><div class="verse">Pisarzom, ochmistrzyni, strzelcom i stajennym </div><div class="verse">I musiał wszystkie dzienne rachunki przezierać. </div><div class="verse">Nareszcie rzekł Woźnemu, że się chce rozbierać. </div><div class="verse">Woźny pas mu odwiązał, pas słucki, pas lity<a class="anchor" href="annotations.xhtml#annotation-93" id="anchor-93"><sup>93</sup></a>, </div><div class="verse">Przy którym świecą gęste kutasy jak kity, </div><div class="verse">Z jednej strony złotogłów w purpurowe kwiaty, </div><div class="verse">Na wywrót jedwab czarny posrebrzany w kraty; </div><div class="verse">Pas taki można równie kłaść na strony obie, </div><div class="verse">Złotą na dzień galowy, a czarną w żałobie. </div><div class="verse">Sam Woźny umiał pas ten odwiązywać, składać; </div><div class="verse">Właśnie tym się zatrudniał i kończył tak gadać: </div></div><div class="stanza-spacer"> </div>


<div class="stanza"><div class="verse" style="margin-left: 1em">«Cóż złego, że przeniosłem stoły do zamczyska? </div><div class="verse">Nikt na tym nic nie stracił, a pan może zyska. </div><div class="verse">Bo przecież o ten zamek dziś toczy się sprawa. </div><div class="verse">My od dzisiaj do zamku nabyliśmy prawa </div><div class="verse">I mimo całą strony przeciwnej zajadłość </div><div class="verse">Dowiodę, że zamczysko wzięliśmy w posiadłość. </div><div class="verse">Wszakże kto gości prosi w zamek na wieczerzę, </div><div class="verse">Dowodzi, że posiadłość tam ma albo bierze; </div><div class="verse">Nawet strony przeciwne weźmiemy na świadki: </div><div class="verse">Pamiętam za mych czasów podobne wypadki». </div></div><div class="stanza-spacer"> </div>


<div class="stanza"><div class="verse" style="margin-left: 1em">Już Sędzia spał. Więc Woźny cicho wszedł do sieni, </div><div class="verse">Siadł przy świecy i dobył książeczkę z kieszeni, </div><div class="verse">Która mu jak <em class="book-title">Ołtarzyk Złoty</em> zawsze służy, </div><div class="verse">Której nigdy nie rzuca w domu i w podróży. </div><div class="verse">Była to trybunalska wokanda<a class="anchor" href="annotations.xhtml#annotation-94" id="anchor-94"><sup>94</sup></a>: tam rzędem </div><div class="verse">Stały spisane sprawy, które przed urzędem </div><div class="verse">Woźny sam głosem swoim przed laty wywołał, </div><div class="verse">Albo o których później dowiedzieć się zdołał. </div><div class="verse">Prostym ludziom wokanda zda się imion spisem; </div><div class="verse">Woźnemu jest obrazów wspaniałych zarysem. </div><div class="verse">Czytał więc i rozmyślał: Ogiński z Wizgirdem, </div><div class="verse">Dominikanie z Rymszą, Rymsza z Wysogirdem, </div><div class="verse">Radziwił z Wereszczaką, Giedroić z Rdułtowskim, </div><div class="verse">Obuchowicz z kahałem, Juraha z Piotrowskim, </div><div class="verse">Maleski z Mickiewiczem, a na koniec Hrabia </div><div class="verse">Z Soplicą; i czytając, z tych imion wywabia </div><div class="verse">Pamięć spraw wielkich, wszystkie procesu wypadki, </div><div class="verse">I stają mu przed oczy sąd, strony i świadki; </div><div class="verse">I ogląda sam siebie, jak w żupanie białym, </div><div class="verse">W granatowym kontuszu stał przed trybunałem, </div><div class="verse">Jedna ręka na szabli, a druga do stoła, </div><div class="verse">Przywoławszy dwie strony, «Uciszcie się!» woła. </div><div class="verse">Marząc i kończąc pacierz wieczorny, pomału </div><div class="verse">Usnął ostatni w Litwie woźny trybunału. </div></div><div class="stanza-spacer"> </div>


<div class="stanza"><div class="verse" style="margin-left: 1em">Takie były zabawy, spory w one lata </div><div class="verse">Śród cichej wsi litewskiej, kiedy reszta świata </div><div class="verse">We łzach i krwi tonęła; gdy ów mąż, bóg wojny, </div><div class="verse">Otoczon chmurą pułków, tysiącem dział zbrojny, </div><div class="verse">Wprzągłszy w swój rydwan orły złote obok srebrnych, </div><div class="verse">Od puszcz Libijskich łatał do Alpów<a class="anchor" href="annotations.xhtml#annotation-95" id="anchor-95"><sup>95</sup></a> podniebnych, </div><div class="verse">Ciskając grom po gromie, w Piramidy, w Tabor, </div><div class="verse">W Marengo, w Ulm, w Austerlitz. Zwycięstwo i Zabor </div><div class="verse">Biegły przed nim i za nim. Sława czynów tylu, </div><div class="verse">Brzemienna imionami rycerzy, od Nilu </div><div class="verse">Szła hucząc ku północy, aż u Niemna brzegów </div><div class="verse">Odbiła się, jak od skał, od Moskwy szeregów, </div><div class="verse">Które broniły Litwę murami żelaza </div><div class="verse">Przed wieścią dla Rosyi straszną jak zaraza. </div></div><div class="stanza-spacer"> </div>


<div class="stanza"><div class="verse" style="margin-left: 1em">Przecież nieraz nowina niby kamień z nieba </div><div class="verse">Spadała w Litwę. Nieraz dziad żebrzący chleba, </div><div class="verse">Bez ręki lub bez nogi, przyjąwszy jałmużnę, </div><div class="verse">Stanął i oczy wkoło obracał ostróżne. </div><div class="verse">Gdy nie widział we dworze rosyjskich żołnierzy </div><div class="verse">Ani jarmułek, ani czerwonych kołnierzy, </div><div class="verse">Wtenczas kim był, wyznawał: był legijonistą, </div><div class="verse">Przynosi kości stare na ziemię ojczystą, </div><div class="verse">Której już bronić nie mógł... Jak go wtenczas cała </div><div class="verse">Rodzina pańska, jak go czeladka ściskała, </div><div class="verse">Zanosząc się od płaczu! On za stołem siadał </div><div class="verse">I dziwniejsze od baśni historyje gadał. </div><div class="verse">On opowiadał, jako jenerał<a class="anchor" href="annotations.xhtml#annotation-96" id="anchor-96"><sup>96</sup></a> Dąbrowski, </div><div class="verse">Z ziemi włoskiej stara się przyciągnąć do Polski, </div><div class="verse">Jak on rodaków zbiera na lombardzkim polu; </div><div class="verse">Jak Kniaziewicz rozkazy daje z Kapitolu </div><div class="verse">I zwycięzca, wydartych potomkom cezarów </div><div class="verse">Rzucił w oczy Francuzów sto krwawych sztandarów<a class="anchor" href="annotations.xhtml#annotation-97" id="anchor-97"><sup>97</sup></a>, </div><div class="verse">Jak Jabłonowski<a class="anchor" href="annotations.xhtml#annotation-98" id="anchor-98"><sup>98</sup></a> zabiegł, aż kędy pieprz rośnie, </div><div class="verse">Gdzie się cukier wytapia i gdzie w wiecznej wiośnie </div><div class="verse">Pachnące kwitną lasy; z legiją Dunaju </div><div class="verse">Tam wódz Murzyny gromi, a wzdycha do kraju. </div></div><div class="stanza-spacer"> </div>


<div class="stanza"><div class="verse" style="margin-left: 1em">Mowy starca krążyły we wsi po kryjomu; </div><div class="verse">Chłopiec, co je posłyszał, znikał nagle z domu, </div><div class="verse">Lasami i bagnami skradał się tajemnie, </div><div class="verse">Ścigany od Moskali, skakał kryć się w Niemnie </div><div class="verse">I nurkiem płynął na brzeg Księstwa Warszawskiego, </div><div class="verse">Gdzie usłyszał głos miły: «Witaj nam kolego!» </div><div class="verse">Lecz nim odszedł, wyskoczył na wzgórek z kamienia </div><div class="verse">I Moskalom przez Niemen rzekł: «Do zobaczenia!» </div><div class="verse">Tak przekradł się Gorecki, Pac i Obuchowicz, </div><div class="verse">Piotrowski, Obolewski, Rożycki, Janowicz, </div><div class="verse">Mierzejewscy, Brochocki i Bernatowicze, </div><div class="verse">Kupść, Gedymin i inni, których nie policzę: </div><div class="verse">Opuszczali rodziców i ziemię kochaną, </div><div class="verse">I dobra, które na skarb carski zabierano. </div></div><div class="stanza-spacer"> </div>


<div class="stanza"><div class="verse" style="margin-left: 1em">Czasem do Litwy kwestarz z obcego klasztoru </div><div class="verse">Przyszedł, i kiedy bliżej poznał panów dworu, </div><div class="verse">Gazetę im pokazał, wyprutą z szkaplerza. </div><div class="verse">Tam stała wypisana i liczba żołnierza, </div><div class="verse">I nazwisko każdego wodza legijonu, </div><div class="verse">I każdego z nich opis zwycięstwa lub zgonu. </div><div class="verse">Po wielu latach pierwszy raz miała rodzina </div><div class="verse">Wieść o życiu, o chwale i o śmierci syna; </div><div class="verse">Brał dom żałobę, ale powiedzieć nie śmiano </div><div class="verse">Po kim była żałoba, tylko zgadywano </div><div class="verse">W okolicy; i tylko cichy smutek panów, </div><div class="verse">Lub cicha radość, była gazetą ziemianów<a class="anchor" href="annotations.xhtml#annotation-99" id="anchor-99"><sup>99</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Takim kwestarzem tajnym był Robak podobno: </div><div class="verse">Często on z panem Sędzią rozmawiał osobno; </div><div class="verse">Po tych rozmowach zawsze jakowaś nowina </div><div class="verse">Rozeszła się w sąsiedztwie. Postać bernardyna </div><div class="verse">Wydawała, że mnich ten nie zawsze w kapturze </div><div class="verse">Chodził i nie w klasztornym zestarzał się murze. </div><div class="verse">Miał on nad prawym uchem, nieco wyżej skroni, </div><div class="verse">Bliznę, wyciętej skóry na szerokość dłoni, </div><div class="verse">I w brodzie ślad niedawny lancy lub postrzału; </div><div class="verse">Ran tych nie dostał pewnie przy czytaniu mszału. </div><div class="verse">Ale nie tylko groźne wejrzenie i blizny, </div><div class="verse">Lecz sam ruch i głos jego miał coś żołnierszczyzny. </div></div><div class="stanza-spacer"> </div>


<div class="stanza"><div class="verse" style="margin-left: 1em">Przy mszy, gdy z wzniesionymi zwracał się rękami </div><div class="verse">Od ołtarza do ludu, by mówić: «Pan z wami», </div><div class="verse">To nieraz tak się zręcznie skręcił jednym razem, </div><div class="verse">Jakby prawo w tył robił za wodza rozkazem, </div><div class="verse">I słowa liturgii takim wyrzekł tonem </div><div class="verse">Do ludu, jak oficer stojąc przed szwadronem: </div><div class="verse">Postrzegali to chłopcy służący mu do mszy. </div><div class="verse">Spraw także politycznych był Robak świadomszy, </div><div class="verse">Niźli żywotów świętych; a jeżdżąc po kweście, </div><div class="verse">Często zastanawiał się w powiatowym mieście. </div><div class="verse">Miał pełno interesów: to listy odbierał, </div><div class="verse">Których nigdy przy obcych ludziach nie otwierał, </div><div class="verse">To wysyłał posłańców, ale gdzie i po co </div><div class="verse">Nie powiadał; częstokroć wymykał się nocą </div><div class="verse">Do dworów pańskich, z szlachtą ustawicznie szeptał, </div><div class="verse">I okoliczne wioski dokoła wydeptał, </div><div class="verse">I w karczmach z wieśniakami rozprawiał niemało, </div><div class="verse">A zawsze o tym, co się w cudzych krajach działo. </div><div class="verse">Teraz Sędziego, który już spał od godziny, </div><div class="verse">Przychodzi budzić; pewnie ma jakieś nowiny. </div></div><div class="stanza-spacer"> </div>



</div>
  </body>
</html>
