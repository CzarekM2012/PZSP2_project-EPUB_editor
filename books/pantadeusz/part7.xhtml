<?xml version='1.0' encoding='utf-8'?>
<!DOCTYPE html>
<html xmlns="http://www.w3.org/1999/xhtml">
  <head>
    <link rel="stylesheet" href="style.css" type="text/css"/>
    <meta http-equiv="Content-Type" content="text/html; charset=utf-8"/>
    <title>WolneLektury.pl</title>
  </head>
  <body>
    <div id="book-text"><h2 class="h3">Umizgi</h2>



<div class="note">
<p class="paragraph">Wyprawa Hrabiego na sad<a class="anchor" href="annotations.xhtml#annotation-176" id="anchor-176"><sup>176</sup></a> — Tajemnicza nimfa gęsi pasie — Podobieństwo grzybobrania do przechadzki cieniów elizejskich — Gatunki grzybów — Telimena w świątyni dumania — Narady tyczące się postanowienia Tadeusza — Hrabia pejzażysta — Tadeusza uwagi malarskie nad drzewami i obłokami — Hrabiego myśl o sztuce — Dzwon — Bilecik — Niedźwiedź, mospanie!</p>


</div>
<div class="stanza"><div class="verse" style="margin-left: 1em">Hrabia wracał do siebie; lecz konia wstrzymywał, </div><div class="verse">Głową coraz w tył kręcił, w ogród się wpatrywał. </div><div class="verse">I raz mu się zdawało, że znowu z okienka </div><div class="verse">Błysnęła tajemnicza, bieluchna sukienka </div><div class="verse">I coś lekkiego znowu upadło z wysoka, </div><div class="verse">I przeleciawszy cały ogród w mgnieniu oka, </div><div class="verse">Pomiędzy zielonymi świeciło ogórki: </div><div class="verse">Jako promień słoneczny, wykradłszy się z chmurki, </div><div class="verse">Kiedy śród roli padnie na krzemienia skibę </div><div class="verse">Lub śród zielonej łąki w drobną wody szybę. </div></div><div class="stanza-spacer"> </div>


<div class="stanza"><div class="verse" style="margin-left: 1em">Hrabia zsiadł z konia, sługi odprawił do domu, </div><div class="verse">A sam ku ogrodowi ruszył po kryjomu. </div><div class="verse">Dobiegł wkrótce parkanu, znalazł w nim otwory </div><div class="verse">I wcisnął się po cichu, jak wilk do obory. </div><div class="verse">Nieszczęściem, trącił krzaki suchego agrestu: </div><div class="verse">Ogrodniczka, jak gdyby zlękła się szelestu, </div><div class="verse">Oglądała się wkoło, lecz nic nie spostrzegła; </div><div class="verse">Przecież ku drugiej stronie ogrodu pobiegła. </div><div class="verse">A Hrabia bokiem, między wielkie końskie szczawie, </div><div class="verse">Między liście łopuchu, na rękach, po trawie, </div><div class="verse">Skacząc jak żaba, cicho przyczołgał się blisko, </div><div class="verse">Wytknął głowę i ujrzał cudne widowisko. </div></div><div class="stanza-spacer"> </div>


<div class="stanza"><div class="verse" style="margin-left: 1em">W tej części sadu rosły tu i ówdzie wiśnie, </div><div class="verse">Śród nich zboże w gatunkach zmieszanych umyślnie: </div><div class="verse">Pszenica, kukuruza<a class="anchor" href="annotations.xhtml#annotation-177" id="anchor-177"><sup>177</sup></a>, bób, jęczmień wąsaty, </div><div class="verse">Proso, groszek, a nawet krzewiny i kwiaty. </div><div class="verse">Domowemu to ptactwu taki ochmistrzyni<a class="anchor" href="annotations.xhtml#annotation-178" id="anchor-178"><sup>178</sup></a> </div><div class="verse">Wymyśliła ogródek: sławna gospodyni, </div><div class="verse">Zwała się Kokosznicka, z domu Jendykowi- </div><div class="verse">czówna. Jej wynalazek epokę stanowi </div><div class="verse">W domowym gospodarstwie; dziś powszechnie znany, </div><div class="verse">Lecz w owych czasach jeszcze za nowość podany, </div><div class="verse">Przyjęty pod sekretem od niewielu osób, </div><div class="verse">Nim go wydał kalendarz, pod tytułem: <em class="book-title">Sposób</em> </div><div class="verse"><em class="book-title">Na jastrzębie i kanie, albo nowy środek</em> </div><div class="verse"><em class="book-title">Wychowywania drobiu</em> — był to ów ogrodek. </div></div><div class="stanza-spacer"> </div>


<div class="stanza"><div class="verse" style="margin-left: 1em">Jakoż, zaledwie kogut, co odprawia warty, </div><div class="verse">Stanie i nieruchomie dzierżąc dziób zadarty, </div><div class="verse">I głowę grzebieniastą pochyliwszy bokiem, </div><div class="verse">Aby tym łacniej w niebo mógł celować okiem, </div><div class="verse">Dostrzeże wiszącego jastrzębia śród chmury, </div><div class="verse">Krzyknie: zaraz w ten ogród chowają się kury, </div><div class="verse">Nawet gęsi i pawie, i w nagłym przestrachu </div><div class="verse">Gołębie, gdy nie mogą schronić się na dachu. </div></div><div class="stanza-spacer"> </div>


<div class="stanza"><div class="verse" style="margin-left: 1em">Teraz w niebie żadnego nie widziano wroga; </div><div class="verse">Tylko skwarzyła słońca letniego pożoga. </div><div class="verse">Od niej ptaki w zbożowym ukryły się lasku; </div><div class="verse">Tamte leżą w murawie, te kąpią się w piasku. </div></div><div class="stanza-spacer"> </div>


<div class="stanza"><div class="verse" style="margin-left: 1em">Śród ptaszych głów sterczały główki ludzkie małe, </div><div class="verse">Odkryte; włosy na nich krótkie, jak len białe; </div><div class="verse">Szyje nagie do ramion; a pomiędzy nimi </div><div class="verse">Dziewczyna głową wyższa, z włosami dłuższymi. </div><div class="verse">Tuż za dziećmi paw siedział i piór swych obręcze </div><div class="verse">Szeroko rozprzestrzenił w różnofarbną<a class="anchor" href="annotations.xhtml#annotation-179" id="anchor-179"><sup>179</sup></a> tęczę, </div><div class="verse">Na której główki białe, jak na tle obrazku, </div><div class="verse">Rzucone w ciemny błękit, nabierały blasku. </div><div class="verse">Obrysowane wkoło kręgiem pawich oczu </div><div class="verse">Jak wiankiem gwiazd, świeciły w zbożu jak w przezroczu, </div><div class="verse">Pomiędzy kukuruzy złocistymi laski, </div><div class="verse">I angielską trawicą posrebrzaną w paski, </div><div class="verse">I szczyrem<a class="anchor" href="annotations.xhtml#annotation-180" id="anchor-180"><sup>180</sup></a> koralowym, i zielonym ślazem<a class="anchor" href="annotations.xhtml#annotation-181" id="anchor-181"><sup>181</sup></a>; </div><div class="verse">Których kształty i barwy mieszały się razem </div><div class="verse">Niby krata ze srebra i złota pleciona, </div><div class="verse">A powiewna od wiatru jak lekka zasłona. </div></div><div class="stanza-spacer"> </div>


<div class="stanza"><div class="verse" style="margin-left: 1em">Nad gęstwą różnofarbnych kłosów i badylów </div><div class="verse">Wisiała jak baldachim jasna mgła motylów, </div><div class="verse">Zwanych babkami, których poczwórne skrzydełka </div><div class="verse">Lekkie jak pajęczyna, przejrzyste jak szkiełka, </div><div class="verse">Gdy w powietrzu zawisną, zaledwo widome<a class="anchor" href="annotations.xhtml#annotation-182" id="anchor-182"><sup>182</sup></a>, </div><div class="verse">I chociaż brzęczą, myślisz, że są nieruchome. </div></div><div class="stanza-spacer"> </div>


<div class="stanza"><div class="verse" style="margin-left: 1em">Dziewczyna powiewała podniesioną w ręku </div><div class="verse">Szarą kitką, podobną do piór strusich pęku; </div><div class="verse">Nią zdała się oganiać główki niemowlęce </div><div class="verse">Od złotego motylów deszczu. W drugiej ręce </div><div class="verse">Coś u niej rogatego, złocistego świeci, </div><div class="verse">Zdaje się, że naczynie do karmienia dzieci: </div><div class="verse">Bo je zbliżała dzieciom do ust po kolei; </div><div class="verse">Miało zaś kształt złotego rogu Amaltei<a class="anchor" href="annotations.xhtml#annotation-183" id="anchor-183"><sup>183</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tak zatrudniona, przecież obracała głowę </div><div class="verse">Na pamiętne szelestem krzaki agrestowe, </div><div class="verse">Nie wiedząc, że napastnik już z przeciwnej strony </div><div class="verse">Przybliżył się, czołgając jak wąż przez zagony, </div><div class="verse">Aż wyskoczył z łopuchu. Spojrzała — stał blisko, </div><div class="verse">O cztery grzędy od niej, i kłaniał się nisko. </div><div class="verse">Już głowę odwróciła i wzniosła ramiona, </div><div class="verse">I zrywała się lecieć jak kraska<a class="anchor" href="annotations.xhtml#annotation-184" id="anchor-184"><sup>184</sup></a> spłoszona, </div><div class="verse">I już lekkie jej stopy wionęły nad liściem, </div><div class="verse">Kiedy dzieci, przelękłe podróżnego wniściem<a class="anchor" href="annotations.xhtml#annotation-185" id="anchor-185"><sup>185</sup></a> </div><div class="verse">I ucieczką dziewczyny, wrzasnęły okropnie. </div><div class="verse">Posłyszała, uczuła, że jest nieroztropnie </div><div class="verse">Dziatwę małą, przelękłą i samą porzucić: </div><div class="verse">Wracała, wstrzymując się, lecz musiała wrócić, </div><div class="verse">Jak niechętny duch, wróżka przyzwany zaklęciem, </div><div class="verse">Przybiegła z najkrzykliwszym bawić się dziecięciem, </div><div class="verse">Siadła przy nim na ziemi, wzięła je na łono; </div><div class="verse">Drugie głaskała ręką i mową pieszczoną; </div><div class="verse">Aż się uspokoiły, objąwszy w rączęta </div><div class="verse">Jej kolana i tuląc główki jak pisklęta </div><div class="verse">pod skrzydło matki. Ona rzekła: «Czy to pięknie </div><div class="verse">Tak krzyczeć? Czy to grzecznie? Ten pan się zalęknie. </div><div class="verse">Ten pan nie przyszedł straszyć; to nie dziad szkaradny, </div><div class="verse">To gość, dobry pan, patrzcie tylko jaki ładny». </div></div><div class="stanza-spacer"> </div>


<div class="stanza"><div class="verse" style="margin-left: 1em">Sama spojrzała: Hrabia uśmiechnął się mile, </div><div class="verse">I widocznie był wdzięczny jej za pochwał tyle; </div><div class="verse">Postrzegła się, umilkła, oczy opuściła </div><div class="verse">I jako róży pączek cała się spłoniła. </div></div><div class="stanza-spacer"> </div>


<div class="stanza"><div class="verse" style="margin-left: 1em">W istocie był to piękny pan: słusznej urody, </div><div class="verse">Twarz miał pociągłą, blade lecz świeże jagody<a class="anchor" href="annotations.xhtml#annotation-186" id="anchor-186"><sup>186</sup></a>, </div><div class="verse">Oczy modre, łagodne, włos długi, białawy; </div><div class="verse">Na włosach listki ziela i kosmyki trawy, </div><div class="verse">Które Hrabia oberwał pełznąc przez zagony, </div><div class="verse">Zieleniły się jako wieniec rozpleciony. </div></div><div class="stanza-spacer"> </div>


<div class="stanza"><div class="verse" style="margin-left: 1em">«O ty — rzekł — jakimkolwiek uczczę cię imieniem, </div><div class="verse">Bóstwem jesteś czy nimfą, duchem czy widzeniem! </div><div class="verse">Mów: własna li cię wola na ziemię sprowadza, </div><div class="verse">Obca li więzi ciebie na padole władza? </div><div class="verse">Ach, domyślam się, — pewnie wzgardzony miłośnik, </div><div class="verse">Jaki pan możny, albo opiekun zazdrośnik, </div><div class="verse">W tym cię parku zamkowym jak zaklętą strzeże! </div><div class="verse">Godna, by o cię bronią walczyli rycerze, </div><div class="verse">Byś została romansów heroiną smutnych! </div><div class="verse">Odkryj mi, piękna, tajnie twych losów okrutnych! </div><div class="verse">Znajdziesz wybawiciela. Odtąd twym skinieniem, </div><div class="verse">Jak rządzisz sercem moim, tak rządź mym ramieniem». </div><div class="verse">Wyciągnął ramię. </div></div><div class="stanza-spacer"> </div>


<div class="stanza"><div class="verse" style="margin-left: 12em">Ona z rumieńcem dziewiczym, </div><div class="verse">Ale z rozweselonym słuchała obliczem. </div><div class="verse">Jak dziecię lubi widzieć obrazki jaskrawe </div><div class="verse">I w liczmanach<a class="anchor" href="annotations.xhtml#annotation-187" id="anchor-187"><sup>187</sup></a> błyszczących znajduje zabawę, </div><div class="verse">Nim rozezna ich wartość: tak się słuch jej pieści </div><div class="verse">Z dźwięcznymi słowy, których nie pojęła treści. </div><div class="verse">Na koniec zapytała: «Skąd tu pan przychodzi? </div><div class="verse">I czego tu po grzędach szuka pan dobrodziéj?» </div></div><div class="stanza-spacer"> </div>


<div class="stanza"><div class="verse" style="margin-left: 1em">Hrabia oczy roztworzył. Zmieszany, zdziwiony, </div><div class="verse">Milczał; wreszcie, zniżając swej rozmowy tony: </div><div class="verse">«Przepraszam — rzekł — panienko! Widzę, żem pomieszał </div><div class="verse">Zabawy! Ach, przepraszam: jam właśnie pośpieszał </div><div class="verse">Na śniadanie: już późno, chciałem na czas zdążyć; </div><div class="verse">Panienka wie, że drogą trzeba wkoło krążyć, </div><div class="verse">Przez ogród zdaje mi się jest do dworu prościéj». </div><div class="verse">Dziewczyna rzekła: «Tędy droga jegomości; </div><div class="verse">Tylko grząd<a class="anchor" href="annotations.xhtml#annotation-188" id="anchor-188"><sup>188</sup></a> psuć nie trzeba. Tam, między murawą </div><div class="verse">Ścieżka». — «W lewo — zapytał Hrabia — czy na prawo?» </div><div class="verse">Ogrodniczka, podniósłszy błękitne oczęta, </div><div class="verse">Zdawała się go badać ciekawością zdjęta: </div><div class="verse">Bo dom o tysiąc kroków widny jak na dłoni, </div><div class="verse">A Hrabia drogi pyta? Ale Hrabia do niéj </div><div class="verse">Chciał koniecznie coś mówić i szukał powodu </div><div class="verse">Rozmowy: «Panna mieszka tu? blisko ogrodu? </div><div class="verse">Czy na wsi? Jak to było, żem panny we dworze </div><div class="verse">Nie widział? czy niedawno tu? przyjezdna może?» </div><div class="verse">Dziewczę wstrząsnęło głową. — «Przepraszam, panienko, </div><div class="verse">Czy nie tam pokój panny, gdzie owe okienko?» </div></div><div class="stanza-spacer"> </div>


<div class="stanza"><div class="verse" style="margin-left: 1em">Myślił zaś w duchu: jeśli nie jest heroiną </div><div class="verse">Romansów, jest młodziuchną, prześliczną dziewczyną. </div><div class="verse">Zbyt często wielka dusza, myśl wielka ukryta </div><div class="verse">W samotności, jak róża śród lasów rozkwita; </div><div class="verse">Dosyć ją wynieść na świat, postawić przed słońcem, </div><div class="verse">Aby widzów zdziwiła jasnych barw tysiącem!
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Ogrodniczka tymczasem powstała w milczeniu, </div><div class="verse">Podniosła jedno dziecię zwisłe na ramieniu, </div><div class="verse">Drugie wzięła za rękę, a kilkoro przodem </div><div class="verse">Zaganiając jak gąski, szła dalej ogrodem.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Odwróciwszy się rzekła: «Czy też pan nie może </div><div class="verse">Rozbiegłe moje ptastwo wpędzić nazad w zboże?» </div><div class="verse">«Ja, ptastwo pędzać?» krzyknął Hrabia z zadziwieniem; </div><div class="verse">Ona tymczasem znikła, zakryta drzew cieniem. </div><div class="verse">Chwilę jeszcze z szpaleru<a class="anchor" href="annotations.xhtml#annotation-189" id="anchor-189"><sup>189</sup></a>, przez majowe zwoje, </div><div class="verse">Przeświecało coś na wskroś jakby oczu dwoje. </div></div><div class="stanza-spacer"> </div>


<div class="stanza"><div class="verse" style="margin-left: 1em">Samotny Hrabia długo jeszcze stał w ogrodzie. </div><div class="verse">Dusza jego, jak ziemia po słońca zachodzie, </div><div class="verse">Ostygała powoli, barwy brała ciemne; </div><div class="verse">Zaczął marzyć, lecz sny miał bardzo nieprzyjemne. </div><div class="verse">Zbudził się, sam nie wiedząc, na kogo się gniewał: </div><div class="verse">Niestety, mało znalazł! nadto się spodziewał! </div><div class="verse">Bo gdy zagonem pełzał ku owej pasterce, </div><div class="verse">Paliło mu się w głowie, skakało w nim serce; </div><div class="verse">Tyle wdzięków w tajemnej nimfie upatrywał, </div><div class="verse">W tyle ją cudów ubrał, tyle odgadywał! </div><div class="verse">Wszystko znalazł inaczej: prawda, że twarz ładną, </div><div class="verse">Kibić miała wysmukłą, ale jak nieskładną! </div><div class="verse">A owa pulchność liców i rumieńca żywość, </div><div class="verse">Malująca zbyteczną, prostacką szczęśliwość! </div><div class="verse">Znak, że myśl jeszcze drzemie, że serce nieczynne! </div><div class="verse">I owe odpowiedzi, tak wiejskie, tak gminne! </div><div class="verse">«Po cóż się łudzić — krzyknął — zgaduję po czasie: </div><div class="verse">Moja nimfa tajemna pono gęsi pasie!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Z nimfy zniknieniem, całe czarowne przezrocze </div><div class="verse">Zmieniło się. Te wstęgi, te kraty urocze </div><div class="verse">Złote, srebrne: niestety! więc to była słoma?
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Hrabia z załamanymi poglądał rękoma </div><div class="verse">Na snopek uwiązanej trawami mietlicy<a class="anchor" href="annotations.xhtml#annotation-190" id="anchor-190"><sup>190</sup></a>, </div><div class="verse">Którą brał za pęk strusich piór w ręku dziewicy. </div><div class="verse">Nie zapomniał naczynia: złocista konewka, </div><div class="verse">Ów rożek Amaltei, była to marchewka! </div><div class="verse">Widział ją w ustach dziecka pożeraną chciwie: </div><div class="verse">Więc było po uroku! po czarach! po dziwie!
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Tak chłopiec, kiedy ujrzy cykoryi kwiaty, </div><div class="verse">Wabiące dłoń miękkimi, lekkimi bławaty, </div><div class="verse">Chce je pieścić, zbliża się, dmuchnie: i z podmuchem </div><div class="verse">Cały kwiat na powietrzu rozleci się puchem, </div><div class="verse">A w ręku widzi tylko badacz zbyt ciekawy </div><div class="verse">Nagą łodygę szarozielonawej trawy. </div></div><div class="stanza-spacer"> </div>


<div class="stanza"><div class="verse" style="margin-left: 1em">Hrabia wcisnął na oczy kapelusz i wracał </div><div class="verse">Tamtędy, kędy przyszedł; ale drogę skracał, </div><div class="verse">Stąpając po jarzynach, kwiatach i agreście, </div><div class="verse">Aż, przeskoczywszy parkan, odetchnął nareście! </div><div class="verse">Przypomniał, że dziewczynie mówił o śniadaniu; </div><div class="verse">Może już wszyscy wiedzą o jego spotkaniu </div><div class="verse">W ogrodzie, blisko domu? może szukać wyślą? </div><div class="verse">Postrzegli, że uciekał? kto wie, co pomyślą? </div><div class="verse">Więc wypadało wrócić. Chyląc się u płotów </div><div class="verse">Około miedz i zielska, po tysiącach zwrotów </div><div class="verse">Rad był przecież, że wyszedł w końcu na gościniec, </div><div class="verse">Który prosto prowadził na dworski dziedziniec. </div><div class="verse">Szedł przy płocie, a głowę odwracał od sadu. </div><div class="verse">Jak złodziej od spichlerza, aby nie dać śladu, </div><div class="verse">Że go myśli nawiedzić albo już nawiedził: </div><div class="verse">Tak Hrabia był ostrożny, choć go nikt nie śledził; </div><div class="verse">Patrzył w stronę przeciwną ogrodu, na prawo.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Był gaj z rzadka zarosły, wysłany murawą. </div><div class="verse">Po jej kobiercach, na wskroś białych pniów brzozowych, </div><div class="verse">Pod namiotem obwisłych gałęzi majowych, </div><div class="verse">Snuło się mnóstwo kształtów, których dziwne ruchy, </div><div class="verse">Niby tańce, i dziwny ubiór: istne duchy </div><div class="verse">Błądzące po księżycu. Tamci w czarnych, ciasnych, </div><div class="verse">Ci w długich, rozpuszczonych szatach jak śnieg jasnych; </div><div class="verse">Tamten pod kapeluszem jak obręcz szerokim, </div><div class="verse">Ten z gołą głową; inni jak gdyby obłokiem </div><div class="verse">Obwiani, idąc, na wiatr puszczają zasłony, </div><div class="verse">Ciągnące się za głową, jak komet ogony. </div><div class="verse">Każdy w innej postawie: ten przyrósł do ziemi, </div><div class="verse">Tylko oczyma kręci na dół spuszczonemi; </div><div class="verse">Ów, patrząc wprost przed siebie, niby senny kroczy, </div><div class="verse">Jak po linie, ni w prawo, ni w lewo nie zboczy; </div><div class="verse">Wszyscy zaś ciągle w różne schylają się strony </div><div class="verse">Aż do ziemi, jak gdyby wybijać pokłony. </div><div class="verse">Jeżeli się przybliżą albo się spotkają, </div><div class="verse">Ani mówią do siebie, ani się witają, </div><div class="verse">Głęboko zadumani, w sobie pogrążeni. </div><div class="verse">Hrabia widział w nich obraz elizejskich cieni<a class="anchor" href="annotations.xhtml#annotation-191" id="anchor-191"><sup>191</sup></a>, </div><div class="verse">Które, chociaż boleściom, troskom niedostępne, </div><div class="verse">Błąkają się spokojne, ciche, lecz posępne.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Któż by zgadnął, że owi tak mało ruchomi, </div><div class="verse">Owi milczący ludzie — są nasi znajomi, </div><div class="verse">Sędziowscy towarzysze? Z hucznego śniadania </div><div class="verse">Wyszli na uroczysty obrzęd grzybobrania. </div><div class="verse">Jako ludzie rozsądni, umieją miarkować </div><div class="verse">Mowy i ruchy swoje, aby je stosować </div><div class="verse">W każdej okoliczności do miejsca i czasu. </div><div class="verse">Dlatego, nim ruszyli za Sędzią do lasu, </div><div class="verse">Wzięli postawy tudzież ubiory odmienne, </div><div class="verse">Służące do przechadzki opończe<a class="anchor" href="annotations.xhtml#annotation-192" id="anchor-192"><sup>192</sup></a> płócienne, </div><div class="verse">Którymi osłaniają po wierzchu kontusze<a class="anchor" href="annotations.xhtml#annotation-193" id="anchor-193"><sup>193</sup></a>, </div><div class="verse">A na głowy słomiane wdziali kapelusze. </div><div class="verse">Stąd biali wyglądają jak czyśćcowe dusze. </div><div class="verse">Młodzież także przebrana, oprócz Telimeny </div><div class="verse">I kilku po francusku chodzących. </div></div><div class="stanza-spacer"> </div>


<div class="stanza"><div class="verse" style="margin-left: 12em">Tej sceny </div><div class="verse">Hrabia nie pojął; nie znał wiejskiego zwyczaju: </div><div class="verse">Więc zdziwiony niezmiernie biegł pędem do gaju. </div></div><div class="stanza-spacer"> </div>


<div class="stanza"><div class="verse">Grzybów było w bród. Chłopcy biorą krasnolice, </div><div class="verse">Tyle w pieśniach litewskich sławione <em class="author-emphasis">lisice</em>, </div><div class="verse">Co są godłem panieństwa: bo czerw<a class="anchor" href="annotations.xhtml#annotation-194" id="anchor-194"><sup>194</sup></a> ich nie zjada, </div><div class="verse">I dziwna<a class="anchor" href="annotations.xhtml#annotation-195" id="anchor-195"><sup>195</sup></a>, żaden owad na nich nie usiada. </div><div class="verse">Panienki za wysmukłym gonią <em class="author-emphasis">borowikiem</em>, </div><div class="verse">Którego pieśń nazywa grzybów pułkownikiem<a class="anchor" href="annotations.xhtml#annotation-196" id="anchor-196"><sup>196</sup></a>. </div><div class="verse">Wszyscy dybią na <em class="author-emphasis">rydza</em>; ten wzrostem skromniejszy </div><div class="verse">I mniej sławny w piosenkach, za to najsmaczniejszy, </div><div class="verse">Czy świeży, czy solony, czy jesiennej pory, </div><div class="verse">Czy zimą. Ale Wojski zbierał <em class="author-emphasis">muchomory</em>.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Inne pospólstwo grzybów, pogardzone w braku </div><div class="verse">Dla szkodliwości albo niedobrego smaku, </div><div class="verse">Lecz nie są bez użytku: one zwierza pasą </div><div class="verse">I gniazdem są owadów i gajów okrasą<a class="anchor" href="annotations.xhtml#annotation-197" id="anchor-197"><sup>197</sup></a>. </div><div class="verse">Na zielonym obrusie łąk, jako szeregi </div><div class="verse">Naczyń stołowych sterczą: tu z krągłymi brzegi </div><div class="verse"><em class="author-emphasis">Surojadki</em> srebrzyste, żółte i czerwone, </div><div class="verse">Niby czareczki różnym winem napełnione; </div><div class="verse"><em class="author-emphasis">Koźlak</em>, jak przewrócone kubka dno wypukłe, </div><div class="verse"><em class="author-emphasis">Lejki</em>, jako szampańskie kieliszki wysmukłe, </div><div class="verse"><em class="author-emphasis">Bielaki</em> krągłe, białe, szerokie i płaskie, </div><div class="verse">Jakby mlekiem nalane filiżanki saskie, </div><div class="verse">I kulista, czarniawym pyłkiem napełniona </div><div class="verse"><em class="author-emphasis">Purchawka</em>, jak pieprzniczka; zaś innych imiona, </div><div class="verse">Znane tylko w zajęczym lub wilczym języku, </div><div class="verse">Od ludzi nieochrzczone; a jest ich bez liku. </div><div class="verse">Ni wilczych, ni zajęczych nikt dotknąć nie raczy; </div><div class="verse">A kto schyla się ku nim, gdy błąd swój obaczy, </div><div class="verse">Zagniewany, grzyb złamie albo nogą kopnie: </div><div class="verse">Tak szpecąc trawę, czyni bardzo nieroztropnie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena ni wilczych, ni ludzkich nie zbiera. </div><div class="verse">Roztargniona, znudzona, dokoła spoziera, </div><div class="verse">Z głową w górę zadartą. Więc pan Rejent w gniewie </div><div class="verse">Mówił o niej, że grzybów szukała na drzewie; </div><div class="verse">Asesor ją złośliwiej równał do samicy, </div><div class="verse">Która miejsca na gniazdo szuka w okolicy.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Jakoż zdała się szukać samotności, ciszy. </div><div class="verse">Oddalała się z wolna od swych towarzyszy, </div><div class="verse">I szła lasem na wzgórek pochyło wyniosły, </div><div class="verse">Ocieniony, bo drzewa gęściej na nim rosły. </div><div class="verse">W środku szarzał się kamień; strumień spod kamienia </div><div class="verse">Szumiał, tryskał i zaraz, jakby szukał cienia, </div><div class="verse">Chował się między gęste i wysokie zioła, </div><div class="verse">Które wodą pojone bujały dokoła; </div><div class="verse">Tam ów bystry swawolnik, spowijany w trawy </div><div class="verse">I liściem podesłany, bez ruchu, bez wrzawy, </div><div class="verse">Niewidzialny i ledwie dosłyszany szepce, </div><div class="verse">Jako dziecię krzykliwe złożone w kolebce, </div><div class="verse">Gdy matka nad nim zwiąże firanki majowe </div><div class="verse">I liścia makowego nasypie pod głowę. </div><div class="verse">Miejsce piękne i ciche: tu się często schrania </div><div class="verse">Telimena, zowiąc je <em class="author-emphasis">Świątynią dumania</em>.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Stanąwszy nad strumieniem, rzuciła na trawnik </div><div class="verse">Z ramion swój szal powiewny, czerwony jak krwawnik; </div><div class="verse">I podobna pływaczce, która do kąpieli </div><div class="verse">Zimnej schyla się, nim się zanurzyć ośmieli, </div><div class="verse">Klęknęła i powoli chyliła się bokiem; </div><div class="verse">Wreszcie, jakby porwana koralu potokiem, </div><div class="verse">Upadła nań i cała wzdłuż się rozpostarła. </div><div class="verse">Łokcie na trawie, skronie na dłoniach oparła, </div><div class="verse">Z głową na dół skłonioną; na dole u głowy, </div><div class="verse">Błysnął francuskiej książki papier welinowy<a class="anchor" href="annotations.xhtml#annotation-198" id="anchor-198"><sup>198</sup></a>; </div><div class="verse">Nad alabastrowymi stronicami księgi, </div><div class="verse">Wiły się czarne pukle i różowe wstęgi.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">W szmaragdzie bujnych traw, na krwawnikowym szalu, </div><div class="verse">W sukni długiej, jak gdyby w powłoce koralu, </div><div class="verse">Od której odbijał się włos z jednego końca, </div><div class="verse">Z drugiego czarny trzewik; po bokach błyszcząca </div><div class="verse">Śnieżną pończoszką, chustką, białością rąk, lica, </div><div class="verse">Wydawała się z dala jak pstra gąsienica, </div><div class="verse">Gdy wpełźnie na zielony liść klonu.
 </div></div><div class="stanza-spacer"> </div>


<div class="stanza"><div class="verse" style="margin-left: 12em">Niestety! </div><div class="verse">Wszystkie tego obrazu wdzięki i zalety </div><div class="verse">Darmo czekały znawców, nikt nie zważał na nie, </div><div class="verse">Tak mocno zajmowało wszystkich grzybobranie. </div><div class="verse">Tadeusz przecież zważał i w bok strzelał okiem, </div><div class="verse">I nie śmiejąc iść prosto, przysuwał się bokiem: </div><div class="verse">Jak strzelec, gdy w ruchomej gałęzistej szopie, </div><div class="verse">Usiadłszy na dwóch kołach, podjeżdża na dropie, </div><div class="verse">Albo na siewki idąc, przy koniu się kryje, </div><div class="verse">Strzelbę złoży na siodle lub pod końską szyję, </div><div class="verse">Niby to bronę włóczy, niby jedzie miedzą, </div><div class="verse">A coraz się przybliża, kędy ptaki siedzą: </div><div class="verse">Tak skradał się Tadeusz.
 </div></div><div class="stanza-spacer"> </div>


<div class="stanza"><div class="verse" style="margin-left: 12em">Sędzia czaty zmieszał </div><div class="verse">I przeciąwszy mu drogę, do źródła pośpieszał. </div><div class="verse">Z wiatrem igrały białe poły sarafana<a class="anchor" href="annotations.xhtml#annotation-199" id="anchor-199"><sup>199</sup></a> </div><div class="verse">I wielka chustka w pasie końcem uwiązana; </div><div class="verse">Słomiany, podwiązany kapelusz od ruchu </div><div class="verse">Nagłego chwiał się z wiatrem jako liść łopuchu, </div><div class="verse">Spadając to na barki, to znowu na oczy; </div><div class="verse">W ręku ogromna laska: tak pan Sędzia kroczy. </div><div class="verse">Schyliwszy się i ręce obmywszy w strumieniu, </div><div class="verse">Usiadł przed Telimeną na wielkim kamieniu, </div><div class="verse">I, wsparłszy się oburącz na gałkę słoniową </div><div class="verse">Trzciny ogromnej, z taką ozwał się przemową: </div></div><div class="stanza-spacer"> </div>


<div class="stanza"><div class="verse" style="margin-left: 1em">«Widzi aśćka<a class="anchor" href="annotations.xhtml#annotation-200" id="anchor-200"><sup>200</sup></a>, od czasu jak tu u nas gości </div><div class="verse">Tadeuszek, niemało mam niespokojności. </div><div class="verse">Jestem bezdzietny, stary; ten dobry chłopczyna, </div><div class="verse">Wszak to moja na świecie pociecha jedyna, </div><div class="verse">Przyszły dziedzic fortunki mojej. Z łaski nieba, </div><div class="verse">Zostawię mu kęs niezły szlacheckiego chleba; </div><div class="verse">Już mu też czas obmyśleć los, postanowienie; </div><div class="verse">Ale zważaj no, aśćka, moje utrapienie! </div><div class="verse">Wiesz, że pan Jacek, brat mój, Tadeusza ociec, </div><div class="verse">Dziwny człowiek, zamiarów jego trudno dociec, </div><div class="verse">Nie chce wracać do kraju, Bóg wie gdzie się kryje, </div><div class="verse">Nawet nie chce synowi oznajmić, że żyje, </div><div class="verse">A ciągle nim zarządza. Naprzód w legijony </div><div class="verse">Chciał go posyłać; byłem okropnie zmartwiony. </div><div class="verse">Potem zgodził się przecie, by w domu pozostał </div><div class="verse">I żeby się ożenił. Jużbyć żony dostał; </div><div class="verse">Partyję upatrzyłem. Nikt z obywateli </div><div class="verse">Nie wyrówna z imienia ani z parenteli<a class="anchor" href="annotations.xhtml#annotation-201" id="anchor-201"><sup>201</sup></a> </div><div class="verse">Podkomorzemu; jego starsza córka Anna </div><div class="verse">Jest na wydaniu, piękna i posażna panna; </div><div class="verse">Chciałem zagaić». Na to Telimena zbladła, </div><div class="verse">Złożyła książkę, wstała nieco i usiadła. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Jak mamę kocham — rzekła — czy to, panie bracie, </div><div class="verse">Jest w tym sens jaki, czy wy Boga w sercu macie? </div><div class="verse">To myślisz Tadeusza zostać dobrodziejem, </div><div class="verse">Jeśli młodego chłopca zrobisz grykosiejem? </div><div class="verse">Świat mu zawiążesz! wierz mi, kląć was kiedyś będzie! </div><div class="verse">Zakopać taki talent w lasach i na grzędzie! </div><div class="verse">Wierz mi, ile poznałam, pojętne to dziecię, </div><div class="verse">Warto, żeby na wielkim przetarło się świecie. </div><div class="verse">Dobrze brat zrobi, gdy go do stolicy wyśle, </div><div class="verse">Na przykład do Warszawy? Lub wie brat, co myślę... </div><div class="verse">Żeby do Peterburka? Ja pewnie tej zimy </div><div class="verse">Pojadę tam dla sprawy; razem ułożymy, </div><div class="verse">Co zrobić z Tadeuszem. Znam tam wiele osób, </div><div class="verse">Mam wpływy: to najlepszy kreacyi sposób. </div><div class="verse">Za mą pomocą, znajdzie wstęp w najpierwsze domy, </div><div class="verse">A kiedy będzie ważnym osobom znajomy, </div><div class="verse">Dostanie urząd, order; wtenczas niech porzuci </div><div class="verse">Służbę, jeżeli zechce, niech do domu wróci, </div><div class="verse">Mając już i znaczenie, i znajomość świata. </div><div class="verse">I cóż brat myśli o tym?» — «Jużci, w młode lata — </div><div class="verse">Rzekł Sędzia — nieźle chłopcu trochę się przewietrzyć, </div><div class="verse">Obejrzeć się na świecie, między ludźmi przetrzéć; </div><div class="verse">Ja za młodu niemało świata objechałem: </div><div class="verse">Byłem w Piotrkowie, w Dubnie, to za trybunałem </div><div class="verse">Jadąc jako palestrant<a class="anchor" href="annotations.xhtml#annotation-202" id="anchor-202"><sup>202</sup></a>, to własne swe sprawy </div><div class="verse">Forytując<a class="anchor" href="annotations.xhtml#annotation-203" id="anchor-203"><sup>203</sup></a>, jeździłem nawet do Warszawy. </div><div class="verse">Człek niemało skorzystał! Chciałbym i synowca </div><div class="verse">Wysłać pomiędzy ludzi, prosto jak wędrowca, </div><div class="verse">Jak czeladnika, który terminuje lata, </div><div class="verse">Ażeby nabył trochę znajomości świata. </div><div class="verse">Nie dla rang ni orderów! Proszę uniżenie, </div><div class="verse">Ranga moskiewska, order: cóż to za znaczenie? </div><div class="verse">Któryż to z dawnych panów, ba, nawet dzisiejszych, </div><div class="verse">Między szlachtą w powiecie nieco zamożniejszych, </div><div class="verse">Dba o podobne fraszki<a class="anchor" href="annotations.xhtml#annotation-204" id="anchor-204"><sup>204</sup></a>? Przecież są w estymie<a class="anchor" href="annotations.xhtml#annotation-205" id="anchor-205"><sup>205</sup></a> </div><div class="verse">U ludzi; bo szanujem w nich ród, dobre imię, </div><div class="verse">Albo urząd, lecz ziemski, przyznany wyborem </div><div class="verse">Obywatelskim, nie zaś czyimś tam faworem<a class="anchor" href="annotations.xhtml#annotation-206" id="anchor-206"><sup>206</sup></a>». </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena przerwała: «Jeśli brat tak myśli, </div><div class="verse">Tym lepiej, więc go jako wojażera<a class="anchor" href="annotations.xhtml#annotation-207" id="anchor-207"><sup>207</sup></a> wyślij». </div></div><div class="stanza-spacer"> </div>


<div class="stanza"><div class="verse" style="margin-left: 1em">«Widzi siostra — rzekł Sędzia, skrobiąc smutnie głowę — </div><div class="verse">Chciałbym bardzo: cóż, kiedy mam trudności nowe! </div><div class="verse">Pan Jacek nie wypuszcza z opieki swej syna, </div><div class="verse">I przysłał mi tu właśnie na kark bernardyna </div><div class="verse">Robaka, który przybył z tamtej strony Wisły, </div><div class="verse">Przyjaciel brata, wszystkie wie jego zamysły; </div><div class="verse">A więc o Tadeusza już wyrzekli losie, </div><div class="verse">I chcą, by się ożenił, aby pojął Zosię, </div><div class="verse">Wychowankę waćpani. Oboje dostaną, </div><div class="verse">Oprócz fortunki mojej, z łaski Jacka wiano </div><div class="verse">W kapitałach; wiesz aśćka, że ma kapitały, </div><div class="verse">I z łaski jego mam też fundusz prawie cały: </div><div class="verse">Ma więc prawo rozrządzać... aśćka pomyśl o tem, </div><div class="verse">Żeby się to zrobiło najmniejszym kłopotem. </div><div class="verse">Trzeba ich z sobą poznać. Prawda, bardzo młodzi, </div><div class="verse">Szczególnie Zosia mała, lecz to nic nie szkodzi. </div><div class="verse">Czas by już Zośkę wreszcie wydobyć z zamknięcia. </div><div class="verse">Bo wszakci to już pono wyrasta z dziecięcia». </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena zdziwiona i prawie wylękła </div><div class="verse">Podnosiła się coraz, na szalu uklękła; </div><div class="verse">Zrazu słuchała pilnie, potem dłoni ruchem </div><div class="verse">Przeczyła, ręką żwawo wstrząsając nad uchem, </div><div class="verse">Odpędzając jak owad nieprzyjemne słowa </div><div class="verse">Na powrót w usta mówcy — </div></div><div class="stanza-spacer"> </div>


<div class="stanza"><div class="verse" style="margin-left: 12em">«A! a! to rzecz nowa! </div><div class="verse">Czy to Tadeuszowi szkodzi, czy nie szkodzi — </div><div class="verse">Rzekła z gniewem — sądź o tym sam waćpan dobrodziéj! </div><div class="verse">Mnie nic do Tadeusza; sami o nim radźcie, </div><div class="verse">Zróbcie go ekonomem lub w karczmie posadźcie, </div><div class="verse">Niech szynkuje lub z lasu niech zwierzynę znosi: </div><div class="verse">Z nim sobie, co zechcecie, zróbcie. Lecz do Zosi? </div><div class="verse">Co waćpaństwu do Zosi? Ja jej ręką rządzę, </div><div class="verse">Ja sama! Że pan Jacek dawał był pieniądze </div><div class="verse">Na wychowanie Zosi, i że jej wyznaczył </div><div class="verse">Małą pensyjkę roczną, więcej przyrzec raczył, </div><div class="verse">Toć jej jeszcze nie kupił. Zresztą, państwo wiecie, </div><div class="verse">I dotąd jeszcze o tym wiadomo na świecie, </div><div class="verse">Że hojność państwa dla nas nie jest bez powodu, </div><div class="verse">Winni coś Soplicowie dla Horeszków rodu». </div><div class="verse">(Tej części mowy Sędzia słuchał z niepojętem </div><div class="verse">Pomieszaniem, żałością i widocznym wstrętem<a class="anchor" href="annotations.xhtml#annotation-208" id="anchor-208"><sup>208</sup></a>; </div><div class="verse">Jakby lękał się reszty mowy, głowę skłonił, </div><div class="verse">I ręką potakując, mocno się zapłonił.) </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena kończyła: «Byłam jej piastunką, </div><div class="verse">Jestem krewną, jedyną Zosi opiekunką. </div><div class="verse">Nikt oprócz mnie nie będzie myślił o jej szczęściu». </div><div class="verse">«A jeśli ona szczęście znajdzie w tym zamęściu? — </div><div class="verse">Rzekł Sędzia wzrok podnosząc. — Jeśli Tadeuszka </div><div class="verse">Podoba?» — «Czy podoba? to na wierzbie gruszka! </div><div class="verse">Podoba, nie podoba: a to mi rzecz ważna! </div><div class="verse">Zosia nie będzie, prawda, partyja posażna; </div><div class="verse">Ale też nie jest z lada wsi, lada szlachcianka, </div><div class="verse">Idzie z jaśnie wielmożnych, jest wojewodzianka, </div><div class="verse">Rodzi się z Horeszkówny; małżonka dostanie! </div><div class="verse">Staraliśmy się tyle o jej wychowanie! </div><div class="verse">Chybaby tu zdziczała». Sędzia pilnie słuchał, </div><div class="verse">Patrząc w oczy; zdało się, że się udobruchał, </div><div class="verse">Bo rzekł dosyć wesoło: «No, to i cóż robić! </div><div class="verse">Bóg widzi, szczerze chciałem interesu dobić; </div><div class="verse">Tylko bez gniewu. Jeśli aśćka się nie zgodzi, </div><div class="verse">Aśćka ma prawo; smutno: gniewać się nie godzi. </div><div class="verse">Radziłem, bo brat kazał; nikt tu nie przymusza. </div><div class="verse">Gdy aśćka rekuzuje pana Tadeusza, </div><div class="verse">Odpisuję Jackowi, że nie z mojej winy </div><div class="verse">Nie dojdą Tadeusza z Zosią zaręczyny. </div><div class="verse">Teraz sam będę radzić. Pono<a class="anchor" href="annotations.xhtml#annotation-209" id="anchor-209"><sup>209</sup></a> z Podkomorzym </div><div class="verse">Zagaimy swatowstwo i resztę ułożym». </div></div><div class="stanza-spacer"> </div>


<div class="stanza"><div class="verse" style="margin-left: 1em">Przez ten czas Telimena ostygła z zapału: </div><div class="verse">«Ja nic nie rekuzuję, braciszku, pomału! </div><div class="verse">Sam mówiłeś, że jeszcze za wcześnie — zbyt młodzi, — </div><div class="verse">Rozpatrzmy się, czekajmy, nic to nie zaszkodzi, </div><div class="verse">Poznajmy z sobą państwo młodych, będziem zważać; </div><div class="verse">Nie można szczęścia drugich tak na traf narażać. </div><div class="verse">Ostrzegam tylko wcześnie: niech brat Tadeusza </div><div class="verse">Nie namawia, kochać się w Zosi nie przymusza; </div><div class="verse">Bo serce nie jest sługa, nie zna co to pany, </div><div class="verse">I nie da się przemocą okuwać w kajdany». </div></div><div class="stanza-spacer"> </div>


<div class="stanza"><div class="verse" style="margin-left: 1em">Za czym<a class="anchor" href="annotations.xhtml#annotation-210" id="anchor-210"><sup>210</sup></a> Sędzia, powstawszy, odszedł zamyślony. </div><div class="verse">Pan Tadeusz z przeciwnej przybliżył się strony, </div><div class="verse">Udając, że szukanie grzybów tam go zwabia. </div><div class="verse">W tymże kierunku z wolna posuwa się Hrabia. </div></div><div class="stanza-spacer"> </div>


<div class="stanza"><div class="verse" style="margin-left: 1em">Hrabia podczas Sędziego sporów z Telimeną </div><div class="verse">Stał za drzewami, mocno zdziwiony tą sceną. </div><div class="verse">Dobył z kieszeni papier i ołówek, sprzęty, </div><div class="verse">Które zawsze miał z sobą, i na pień wygięty, </div><div class="verse">Rozpiąwszy kartkę, widać, że obraz malował, </div><div class="verse">Mówiąc sam z sobą: «Jakbyś umyślnie grupował: </div><div class="verse">Ten na głazie, ta w trawie; grupa malownicza! </div><div class="verse">Głowy charakterowe! z kontrastem oblicza!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Podchodził, wstrzymywał się, lornetkę przecierał, </div><div class="verse">Oczy chustką obwiewał i coraz spozierał: </div><div class="verse">«Miałożby to cudowne, śliczne widowisko </div><div class="verse">Zginąć albo zmienić się, gdy podejdę blisko? </div><div class="verse">Ten aksamit traw, będzież to mak i botwinie? </div><div class="verse">W nimfie tej czyż obaczę jaką ochmistrzynię?» </div></div><div class="stanza-spacer"> </div>


<div class="stanza"><div class="verse" style="margin-left: 1em">Choć Hrabia Telimenę już dawniej widywał </div><div class="verse">W domu Sędziego, w którym dosyć często bywał, </div><div class="verse">Lecz mało ją uważał: zadziwił się zrazu, </div><div class="verse">Rozeznając w niej model swojego obrazu. </div><div class="verse">Miejsca piękność, postawy wdzięk i gust ubrania </div><div class="verse">Zmieniły ją, zaledwo była do poznania. </div><div class="verse">W oczach świeciły jeszcze niezagasłe gniewy; </div><div class="verse">Twarz, ożywiona wiatru świeżymi powiewy, </div><div class="verse">Sporem z Sędzią i nagłym przybyciem młodzieńców, </div><div class="verse">Nabrała mocnych, żywszych niż zwykle rumieńców. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Pani — rzekł Hrabia — racz mej śmiałości darować; </div><div class="verse">Przychodzę i przepraszać, i razem dziękować. </div><div class="verse">Przepraszać, że jej kroków śledziłem ukradkiem; </div><div class="verse">I dziękować, że byłem jej dumania świadkiem. </div><div class="verse">Tyle ją obraziłem! winienem jej tyle! </div><div class="verse">Przerwałem chwilę dumań; winienem ci chwile </div><div class="verse">Natchnienia, chwile błogie! Potępiaj człowieka; </div><div class="verse">Ale sztukmistrz twojego przebaczenia czeka! </div><div class="verse">Na wielem się odważył, na więcej odważę: </div><div class="verse">Sądź!» — tu ukląkł i podał swoje pejzaże. </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena sądziła malowania proby </div><div class="verse">Tonem grzecznej, lecz sztukę znającej osoby; </div><div class="verse">Skąpa w pochwały, lecz nie szczędziła zachętu: </div><div class="verse">«Brawo — rzekła — winszuję, niemało talentu. </div><div class="verse">Tylko pan nie zaniedbuj; szczególniej potrzeba </div><div class="verse">Szukać pięknej natury! O, szczęśliwe nieba </div><div class="verse">Krajów włoskich! różowe cezarów ogrody! </div><div class="verse">Wy, klasyczne Tyburu<a class="anchor" href="annotations.xhtml#annotation-211" id="anchor-211"><sup>211</sup></a> spadające wody! </div><div class="verse">I straszne Pauzylipu skaliste wydroże! </div><div class="verse">To, Hrabio, kraj malarzów<a class="anchor" href="annotations.xhtml#annotation-212" id="anchor-212"><sup>212</sup></a>! U nas, żal się Boże!... </div><div class="verse">Dziecko muz, w Soplicowie oddane na mamki, </div><div class="verse">Umrze pewnie. Mój Hrabio, oprawię to w ramki, </div><div class="verse">Albo w album umieszczę, do rysunków zbiorku, </div><div class="verse">Które zewsząd skupiałam: mam ich dosyć w biurku». </div></div><div class="stanza-spacer"> </div>


<div class="stanza"><div class="verse" style="margin-left: 1em">Zaczęli więc rozmowę o niebios błękitach, </div><div class="verse">Morskich szumach i wiatrach wonnych, i skał szczytach, </div><div class="verse">Mieszając tu i ówdzie, podróżnych zwyczajem, </div><div class="verse">Śmiech i urąganie się nad ojczystym krajem. </div></div><div class="stanza-spacer"> </div>


<div class="stanza"><div class="verse" style="margin-left: 1em">A przecież wokoło nich ciągnęły się lasy </div><div class="verse">Litewskie, tak poważne i tak pełne krasy! </div><div class="verse">Czeremchy oplatane dzikich chmielów wieńcem, </div><div class="verse">Jarzębiny ze świeżym pasterskim rumieńcem, </div><div class="verse">Leszczyna jak menada<a class="anchor" href="annotations.xhtml#annotation-213" id="anchor-213"><sup>213</sup></a> z zielonymi berły, </div><div class="verse">Ubranymi jak w grona, w orzechowe perły; </div><div class="verse">A niżej dziatwa leśna: głóg w objęciu kalin, </div><div class="verse">Ożyna<a class="anchor" href="annotations.xhtml#annotation-214" id="anchor-214"><sup>214</sup></a> czarne usta tuląca do malin. </div><div class="verse">Drzewa i krzewy liśćmi wzięły się za ręce, </div><div class="verse">Jak do tańca stające panny i młodzieńce </div><div class="verse">Wkoło pary małżonków. Stoi pośród grona </div><div class="verse">Para, nad całą leśną gromadą wzniesiona </div><div class="verse">Wysmukłością kibici i barwy powabem: </div><div class="verse">Brzoza biała, kochanka, z małżonkiem swym grabem. </div><div class="verse">A dalej, jakby starce na dzieci i wnuki </div><div class="verse">Patrzą, siedząc w milczeniu, tu sędziwe buki, </div><div class="verse">Tam matrony topole i mchami brodaty </div><div class="verse">Dąb, włożywszy pięć wieków na swój kark garbaty, </div><div class="verse">Wspiera się, jak na grobów połamanych słupach, </div><div class="verse">Na dębów, przodków swoich, skamieniałych trupach. </div></div><div class="stanza-spacer"> </div>


<div class="stanza"><div class="verse" style="margin-left: 1em">Pan Tadeusz kręcił się, nudząc niepomału<a class="anchor" href="annotations.xhtml#annotation-215" id="anchor-215"><sup>215</sup></a> </div><div class="verse">Długą rozmową, w której nie mógł brać udziału. </div><div class="verse">Aż, gdy zaczęto sławić cudzoziemskie gaje, </div><div class="verse">I wyliczać z kolei wszystkich drzew rodzaje: </div><div class="verse">Pomarańcze, cyprysy, oliwki, migdały, </div><div class="verse">Kaktusy, aloesy, mahonie, sandały, </div><div class="verse">Cytryny, bluszcz, orzechy włoskie, nawet figi, </div><div class="verse">Wysławiając ich kształty, kwiaty i łodygi: </div><div class="verse">Tadeusz nie przestawał dąsać się i zżymać<a class="anchor" href="annotations.xhtml#annotation-216" id="anchor-216"><sup>216</sup></a>, </div><div class="verse">Na koniec nie mógł dłużej od gniewu wytrzymać. </div></div><div class="stanza-spacer"> </div>


<div class="stanza"><div class="verse" style="margin-left: 1em">Był on prostak, lecz umiał czuć wdzięk przyrodzenia<a class="anchor" href="annotations.xhtml#annotation-217" id="anchor-217"><sup>217</sup></a>, </div><div class="verse">I patrząc w las ojczysty, rzekł pełen natchnienia: </div><div class="verse">«Widziałem w botanicznym wileńskim ogrodzie, </div><div class="verse">Owe sławione drzewa rosnące na wschodzie </div><div class="verse">I na południu, w owej pięknej włoskiej ziemi; </div><div class="verse">Któreż równać się może z drzewami naszemi? </div><div class="verse">Czy aloes z długimi jak konduktor pałki? </div><div class="verse">Czy cytryna, karlica z złocistymi gałki, </div><div class="verse">Z liściem lakierowanym, krótka i pękata, </div><div class="verse">Jako kobieta mała, brzydka, lecz bogata? </div><div class="verse">Czy zachwalony cyprys długi, cienki, chudy, </div><div class="verse">Co zdaje się być drzewem nie smutku, lecz nudy? </div><div class="verse">Mówią, że bardzo smutnie wygląda na grobie; </div><div class="verse">Jest to jak lokaj Niemiec we dworskiej żałobie, </div><div class="verse">Nieśmiejący rąk podnieść ani głowy skrzywić, </div><div class="verse">Aby się etykiecie niczym nie sprzeciwić. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Czyż nie piękniejsza nasza poczciwa brzezina, </div><div class="verse">Która jako wieśniaczka, kiedy płacze syna, </div><div class="verse">Lub wdowa męża, ręce załamie, roztoczy </div><div class="verse">Po ramionach do ziemi strumienie warkoczy! </div><div class="verse">Niema z żalu, postawą jak wymownie szlocha! </div><div class="verse">Czemuż pan Hrabia, jeśli w malarstwie się kocha, </div><div class="verse">Nie maluje drzew naszych, pośród których siedzi? </div><div class="verse">Prawdziwie, będą z pana żartować sąsiedzi, </div><div class="verse">Że mieszkając na żyznej litewskiej równinie, </div><div class="verse">Malujesz tylko jakieś skały i pustynie».
 </div></div><div class="stanza-spacer"> </div>


<div class="stanza"><div class="verse" style="margin-left: 1em">«Przyjacielu — rzekł Hrabia — piękne przyrodzenie </div><div class="verse">Jest formą, tłem, materią; a duszą — natchnienie, </div><div class="verse">Które na wyobraźni unosi się skrzydłach, </div><div class="verse">Poleruje się gustem, wspiera na prawidłach. </div><div class="verse">Nie dość jest przyrodzenia, nie dosyć zapału: </div><div class="verse">Sztukmistrz musi ulecieć w sfery ideału! </div><div class="verse">Nie wszystko, co jest piękne, wymalować da się! </div><div class="verse">Dowiesz się o tym wszystkim z książek w swoim czasie. </div><div class="verse">Co się tyczy malarstwa: do obrazu trzeba </div><div class="verse">Punktów widzenia, grupy, ansamblu<a class="anchor" href="annotations.xhtml#annotation-218" id="anchor-218"><sup>218</sup></a> i nieba, </div><div class="verse">Nieba włoskiego! Stąd też w kunszcie pejzażów<a class="anchor" href="annotations.xhtml#annotation-219" id="anchor-219"><sup>219</sup></a>, </div><div class="verse">Włochy były, są, będą, ojczyzną malarzów! </div><div class="verse">Stąd też, oprócz Brejgela (lecz nie van der Helle, </div><div class="verse">Ale pejzażysty: bo są dwaj Brejgele<a class="anchor" href="annotations.xhtml#annotation-220" id="anchor-220"><sup>220</sup></a>) </div><div class="verse">I oprócz Ruisdala<a class="anchor" href="annotations.xhtml#annotation-221" id="anchor-221"><sup>221</sup></a>, na całej północy </div><div class="verse">Gdzież był pejzażysta który pierwszej mocy? </div><div class="verse">Niebios, niebios potrzeba». — «Nasz malarz Orłowski<a class="anchor" href="annotations.xhtml#annotation-222" id="anchor-222"><sup>222</sup></a>, </div><div class="verse">Przerwała Telimena — miał gust soplicowski. </div><div class="verse">(Trzeba wiedzieć, że to jest Sopliców choroba, </div><div class="verse">Że im oprócz ojczyzny nic się nie podoba). </div><div class="verse">Orłowski, który życie strawił w Peterburku, </div><div class="verse">Sławny malarz (mam jego kilka szkiców w biurku) </div><div class="verse">Mieszkał tuż przy cesarzu, na dworze, jak w raju: </div><div class="verse">A nie uwierzy Hrabia, jak tęsknił po kraju! </div><div class="verse">Lubił ciągle wspominać swej młodości czasy, </div><div class="verse">Wystawiał wszystko w Polszcze: ziemię, niebo, lasy...» </div></div><div class="stanza-spacer"> </div>


<div class="stanza"><div class="verse" style="margin-left: 1em">«I miał rozum! — zawołał Tadeusz z zapałem. — </div><div class="verse">To państwa niebo włoskie, jak o nim słyszałem, </div><div class="verse">Błękitne, czyste: wszak to jak zamarzła woda; </div><div class="verse">Czyż nie piękniejsze stokroć wiatr i niepogoda? </div><div class="verse">U nas dość głowę podnieść: ileż to widoków! </div><div class="verse">Ileż scen i obrazów z samej gry obłoków! </div><div class="verse">Bo każda chmura inna: na przykład jesienna </div><div class="verse">Pełznie jak żółw leniwa, ulewą brzemienna, </div><div class="verse">I z nieba aż do ziemi spuszcza długie smugi, </div><div class="verse">Jak rozwite<a class="anchor" href="annotations.xhtml#annotation-223" id="anchor-223"><sup>223</sup></a> warkocze, to są deszczu strugi; </div><div class="verse">Chmura z gradem, jak balon szybko z wiatrem leci, </div><div class="verse">Krągła, ciemnobłękitna, w środku żółto świeci, </div><div class="verse">Szum wielki słychać wkoło; nawet te codzienne, </div><div class="verse">Patrzcie państwo, te białe chmurki, jak odmienne! </div><div class="verse">Zrazu jak stada dzikich gęsi lub łabędzi, </div><div class="verse">A z tyłu wiatr jak sokół do kupy je pędzi: </div><div class="verse">Ściskają się, grubieją, rosną — nowe dziwy! </div><div class="verse">Dostają krzywych karków, rozpuszczają grzywy, </div><div class="verse">Wysuwają nóg rzędy i po niebios sklepie </div><div class="verse">Przelatują jak tabun rumaków po stepie: </div><div class="verse">Wszystkie białe jak srebro, zmieszały się... nagle </div><div class="verse">Z ich karków rosną maszty, z grzyw szerokie żagle, </div><div class="verse">Tabun zmienia się w okręt i wspaniale płynie </div><div class="verse">Cicho, z wolna po niebios błękitnej równinie!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Hrabia i Telimena poglądali w górę; </div><div class="verse">Tadeusz jedną ręką pokazał im chmurę, </div><div class="verse">A drugą ścisnął z lekka rączkę Telimeny. </div><div class="verse">Kilka już upłynęło minut cichej sceny; </div><div class="verse">Hrabia rozłożył papier na swym kapeluszu </div><div class="verse">I wydobył ołówek. Wtem przykry dla uszu </div><div class="verse">Odezwał się dzwon dworski i zaraz śród lasu </div><div class="verse">Cichego pełno było krzyku i hałasu. </div></div><div class="stanza-spacer"> </div>


<div class="stanza"><div class="verse" style="margin-left: 1em">Hrabia, kiwnąwszy głową, rzekł poważnym tonem: </div><div class="verse">«Tak to na świecie wszystko los zwykł kończyć dzwonem!... </div><div class="verse">Rachunki myśli wielkiej, plany wyobraźni, </div><div class="verse">Zabawki niewinności, uciechy przyjaźni, </div><div class="verse">Wylania się serc czułych: gdy spiż z dala ryknie, </div><div class="verse">Wszystko miesza się, zrywa, mąci się i niknie!» </div><div class="verse">Tu, obróciwszy czuły wzrok ku Telimenie, </div><div class="verse">«Cóż zostaje?» A ona mu rzekła: «Wspomnienie!» </div><div class="verse">I chcąc Hrabiego nieco ułagodzić smutek, </div><div class="verse">Podała mu urwany kwiatek niezabudek<a class="anchor" href="annotations.xhtml#annotation-224" id="anchor-224"><sup>224</sup></a>. </div><div class="verse">Hrabia go ucałował i na pierś przyszpilał; </div><div class="verse">Tadeusz z drugiej strony krzak ziela rozchylał, </div><div class="verse">Widząc, że się ku niemu tym zielem przewija </div><div class="verse">Coś białego: była to rączka jak lilija; </div><div class="verse">Pochwycił ją, całował i usty po cichu </div><div class="verse">Utonął w niej jak pszczoła w liliji kielichu. </div><div class="verse">Uczuł na ustach zimno; znalazł klucz i biały </div><div class="verse">Papier w trąbkę zwiniony; był to listek mały. </div><div class="verse">Porwał, schował w kieszenie; nie wie, co klucz znaczy, </div><div class="verse">Lecz mu to owa biała kartka wytłumaczy. </div></div><div class="stanza-spacer"> </div>


<div class="stanza"><div class="verse" style="margin-left: 1em">Dzwon wciąż dzwonił i echem z głębi cichych lasów </div><div class="verse">Odezwało się tysiąc krzyków i hałasów. </div><div class="verse">Odgłos to był szukania i nawoływania, </div><div class="verse">Hasło zakończonego na dziś grzybobrania; </div><div class="verse">Odgłos nie smutny wcale ani pogrzebowy, </div><div class="verse">Jak się Hrabiemu zdało: owszem, obiadowy. </div><div class="verse">Dzwon ten, w każde południe krzyczący z poddasza, </div><div class="verse">Gości i czeladź domu na obiad zaprasza: </div><div class="verse">Tak było w dawnych licznych dworach we zwyczaju </div><div class="verse">I zostało się w domu Sędziego. Więc z gaju </div><div class="verse">Wychodziła gromada, niosąca krobeczki<a class="anchor" href="annotations.xhtml#annotation-225" id="anchor-225"><sup>225</sup></a>, </div><div class="verse">Koszyki uwiązane końcami chusteczki, </div><div class="verse">Pełne grzybów; a panny w jednym ręku niosły, </div><div class="verse">Jako wachlarz zwiniony, <em class="author-emphasis">borowik</em> rozrosły, </div><div class="verse">W drugim związane razem jakby polne kwiatki, </div><div class="verse"><em class="author-emphasis">Opieńki</em> i rozlicznej barwy <em class="author-emphasis">surojadki</em>. </div><div class="verse">Wojski miał <em class="author-emphasis">muchomora</em>. Z próżnymi przychodzi </div><div class="verse">Rękami Telimena; z nią panicze młodzi. </div></div><div class="stanza-spacer"> </div>


<div class="stanza"><div class="verse" style="margin-left: 1em">Goście weszli w porządku i stanęli kołem. </div><div class="verse">Podkomorzy najwyższe brał miejsce za stołem: </div><div class="verse">Z wieku mu i z urzędu ten zaszczyt należy, </div><div class="verse">Idąc kłaniał się starcom, damom i młodzieży; </div><div class="verse">Obok stał kwestarz; Sędzia tuż przy bernardynie. </div><div class="verse">Bernardyn zmówił krótki pacierz po łacinie; </div><div class="verse">Podano w kolej wódkę: za czym<a class="anchor" href="annotations.xhtml#annotation-226" id="anchor-226"><sup>226</sup></a> wszyscy siedli, </div><div class="verse">I chołodziec litewski milczkiem żwawo jedli. </div></div><div class="stanza-spacer"> </div>


<div class="stanza"><div class="verse" style="margin-left: 1em">Obiadowano ciszej, niż się zwykle zdarza; </div><div class="verse">Nikt nie gadał, pomimo wezwań gospodarza. </div><div class="verse">Strony biorące udział w wielkiej o psów zwadzie, </div><div class="verse">Myśliły o jutrzejszej walce i zakładzie; </div><div class="verse">Myśl wielka zwykle usta do milczenia zmusza. </div><div class="verse">Telimena, mówiąca wciąż do Tadeusza, </div><div class="verse">Musiała ku Hrabiemu nieraz się odwrócić, </div><div class="verse">Nawet na Asesora nieraz okiem rzucić: </div><div class="verse">Tak ptasznik patrzy w sidło, kędy szczygły zwabia, </div><div class="verse">I razem w pastkę<a class="anchor" href="annotations.xhtml#annotation-227" id="anchor-227"><sup>227</sup></a> wróblą. Tadeusz i Hrabia, </div><div class="verse">Obadwa<a class="anchor" href="annotations.xhtml#annotation-228" id="anchor-228"><sup>228</sup></a> radzi z siebie, obadwa szczęśliwi, </div><div class="verse">Obaj pełni nadziei, więc niegadatliwi. </div><div class="verse">Hrabia na kwiatek dumne opuszczał wejrzenie, </div><div class="verse">A Tadeusz ukradkiem spozierał w kieszenie, </div><div class="verse">Czy ów kluczyk nie uciekł? Ręką nawet chwytał </div><div class="verse">I kręcił kartkę, której dotąd nie przeczytał. </div><div class="verse">Sędzia Podkomorzemu węgrzyna, szampana </div><div class="verse">Dolewał, służył pilnie, ściskał za kolana, </div><div class="verse">Ale do rozmawiania z nim nie miał ochoty </div><div class="verse">I widać, że czuł jakieś tajemne kłopoty.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Przemijały w milczeniu talerze i dania; </div><div class="verse">Przerwał nareszcie nudny tok obiadowania </div><div class="verse">Gość niespodziany, szybko wpadając, gajowy; </div><div class="verse">Nie zważał nawet, że czas właśnie obiadowy, </div><div class="verse">Pobiegł do pana; widać z postawy i z miny, </div><div class="verse">Że ważnej i niezwykłej jest posłem nowiny. </div><div class="verse">Ku niemu oczy całe zwróciło zebranie. </div><div class="verse">On, odetchnąwszy nieco, rzekł: «Niedźwiedź, mospanie!» </div><div class="verse">Resztę wszyscy odgadli: że źwierz z <em class="author-emphasis">matecznika<a class="anchor" href="annotations.xhtml#annotation-229" id="anchor-229"><sup>229</sup></a></em> </div><div class="verse">Wyszedł, że w zaniemeńską puszczę się przemyka, </div><div class="verse">Że go trzeba wnet ścigać, wszyscy wraz uznali, </div><div class="verse">Choć ani się radzili, ani namyślali; </div><div class="verse">Spólną myśl widać było z uciętych wyrazów, </div><div class="verse">Z gestów żywych, z wydanych rozlicznych rozkazów, </div><div class="verse">Które, wychodząc tłumnie, razem z ust tak wielu, </div><div class="verse">Dążyły przecież wszystkie do jednego celu. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Na wieś! — zawołał Sędzia — hej! konno, setnika! </div><div class="verse">Jutro na brzask obława, lecz na ochotnika; </div><div class="verse">Kto wystąpi z oszczepem, temu z robocizny </div><div class="verse">Wytrącić dwa szarwarki<a class="anchor" href="annotations.xhtml#annotation-230" id="anchor-230"><sup>230</sup></a> i pięć dni pańszczyzny».
 </div></div><div class="stanza-spacer"> </div>


<div class="stanza"><div class="verse" style="margin-left: 1em">«W skok — krzyknął Podkomorzy — okulbaczyć<a class="anchor" href="annotations.xhtml#annotation-231" id="anchor-231"><sup>231</sup></a> siwą, </div><div class="verse">Dobiec w cwał do mojego dworu; wziąć co żywo </div><div class="verse">Dwie pjawki<a class="anchor" href="annotations.xhtml#annotation-232" id="anchor-232"><sup>232</sup></a>, które w całej okolicy słyną, </div><div class="verse">Pies zowie się Sprawnikiem, a suka Strapczyną<a class="anchor" href="annotations.xhtml#annotation-233" id="anchor-233"><sup>233</sup></a>; </div><div class="verse">Zakneblować im pyski, zawiązać je w miechu, </div><div class="verse">I przystawić je tutaj konno dla pośpiechu». </div><div class="verse">«Wańka! — krzyknął na chłopca Asesor po rusku — </div><div class="verse">Tasak mój sanguszkowski pociągnąć na brusku: </div><div class="verse">Wiesz, tasak co od księcia miałem w podarunku; </div><div class="verse">Pas opatrzyć, czy kula jest w każdym ładunku». </div><div class="verse">«Strzelby — krzyknęli wszyscy — mieć na pogotowiu!» </div><div class="verse">Asesor wołał ciągle: «Ołowiu, ołowiu! </div><div class="verse">Formę do kul mam w torbie». — «Do księdza plebana </div><div class="verse">Dać znać — dodał pan Sędzia — żeby jutro z rana </div><div class="verse">Mszę miał w kaplicy leśnej: króciuchna oferta<a class="anchor" href="annotations.xhtml#annotation-234" id="anchor-234"><sup>234</sup></a> </div><div class="verse">Za myśliwych, msza zwykła świętego Huberta<a class="anchor" href="annotations.xhtml#annotation-235" id="anchor-235"><sup>235</sup></a>». </div></div><div class="stanza-spacer"> </div>


<div class="stanza"><div class="verse" style="margin-left: 1em">Po wydanych rozkazach nastało milczenie; </div><div class="verse">Każdy dumał i rzucał dokoła wejrzenie, </div><div class="verse">Jak gdyby kogoś szukał; z wolna wszystkich oczy </div><div class="verse">Sędziwa twarz Wojskiego ciągnie i jednoczy: </div><div class="verse">Znak to był, że szukają na przyszłą wyprawę </div><div class="verse">Wodza i że Wojskiemu oddają buławę. </div><div class="verse">Wojski powstał, zrozumiał towarzyszów wolę, </div><div class="verse">I uderzywszy ręką poważnie po stole, </div><div class="verse">Pociągnął złocistego z zanadrza łańcuszka, </div><div class="verse">Na którym wisiał gruby zegarek jak gruszka: </div><div class="verse">«Jutro — rzekł — pół do piątej, przy leśnej kaplicy </div><div class="verse">Stawią się bracia strzelcy, wiara obławnicy».
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Rzekł i ruszył od stołu, za nim szedł gajowy; </div><div class="verse">Oni obmyślić mają i urządzić łowy. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tak wodze, gdy na jutro bitwę zapowiedzą, </div><div class="verse">Żołnierze po obozie broń czyszczą i jedzą, </div><div class="verse">Lub na płaszczach i siodłach śpią próżni kłopotu, </div><div class="verse">A wodze śród cichego dumają namiotu. </div></div><div class="stanza-spacer"> </div>


<div class="stanza"><div class="verse" style="margin-left: 1em">Przerwał się obiad, dzień zszedł na kowaniu<a class="anchor" href="annotations.xhtml#annotation-236" id="anchor-236"><sup>236</sup></a> koni, </div><div class="verse">Karmieniu psów, zbieraniu i czyszczeniu broni; </div><div class="verse">U wieczerzy, zaledwo kto przysiadł do stoła; </div><div class="verse">Nawet strona Kusego z partyją Sokoła, </div><div class="verse">Przestała dawnym wielkim zatrudniać się sporem: </div><div class="verse">Pobrawszy się pod ręce, Rejent z Asesorem </div><div class="verse">Wyszukują ołowiu. Reszta spracowana </div><div class="verse">Szła spać wcześnie, ażeby przebudzić się z rana. </div></div><div class="stanza-spacer"> </div>


</div>
  </body>
</html>
