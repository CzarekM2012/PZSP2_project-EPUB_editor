<?xml version='1.0' encoding='utf-8'?>
<!DOCTYPE html>
<html xmlns="http://www.w3.org/1999/xhtml">
  <head>
    <link rel="stylesheet" href="style.css" type="text/css"/>
    <meta http-equiv="Content-Type" content="text/html; charset=utf-8"/>
    <title>WolneLektury.pl</title>
  </head>
  <body>
    <div id="book-text"><h2 class="h3">Zamek</h2>



<div class="note">
<p class="paragraph">Polowanie z chartami na upatrzonego — Gość w zamku — Ostatni z dworzan opowiada historię ostatniego z Horeszków — Rzut oka w sad — Dziewczyna w ogórkach — Śniadanie — Pani Telimeny anegdota petersburska — Nowy wybuch sporów o Kusego i Sokoła — Interwencja Robaka — Rzecz Wojskiego — Zakład — Dalej w grzyby!</p>


</div>
<div class="stanza"><div class="verse">Kto z nas tych lat nie pomni, gdy, młode pacholę, </div><div class="verse">Ze strzelbą na ramieniu świszcząc szedł na pole, </div><div class="verse">Gdzie żaden wał, płot żaden nogi nie utrudza, </div><div class="verse">Gdzie, przestępując miedzę, nie poznasz, że cudza! </div><div class="verse">Bo na Litwie myśliwiec jak okręt na morzu, </div><div class="verse">Gdzie chcesz, jaką chcesz drogą, buja po przestworzu: </div><div class="verse">Czyli jak prorok patrzy w niebo, gdzie w obłoku </div><div class="verse">Wiele jest znaków widnych strzeleckiemu oku; </div><div class="verse">Czy jak czarownik gada z ziemią, która, głucha </div><div class="verse">Dla mieszczan, mnóstwem głosów szepce mu do ucha. </div></div><div class="stanza-spacer"> </div>


<div class="stanza"><div class="verse">Tam derkacz wrzasnął z łąki, szukać go daremnie, </div><div class="verse">Bo on szybuje w trawie jako szczupak w Niemnie; </div><div class="verse">Tam ozwał się nad głową ranny wiosny dzwonek, </div><div class="verse">Również głęboko w niebie schowany skowronek; </div><div class="verse">Ówdzie orzeł szerokim skrzydłem przez obszary </div><div class="verse">Zaszumiał, strasząc wróble, jak kometa cary; </div><div class="verse">Zaś jastrząb, pod jasnymi wiszący błękity, </div><div class="verse">Trzepie skrzydłem jak motyl na szpilce przybity, </div><div class="verse">Aż ujrzawszy wśród łąki ptaka lub zająca, </div><div class="verse">Runie nań z góry jako gwiazda spadająca. </div></div><div class="stanza-spacer"> </div>


<div class="stanza"><div class="verse" style="margin-left: 1em">Kiedyż nam Pan Bóg wrócić z wędrówki dozwoli, </div><div class="verse">I znowu dom zamieszkać na ojczystej roli, </div><div class="verse">I służyć w jeździe, która wojuje szaraki, </div><div class="verse">Albo w piechocie, która nosi broń na ptaki, </div><div class="verse">Nie znać innych prócz kosy i sierpa rynsztunków<a class="anchor" href="annotations.xhtml#annotation-100" id="anchor-100"><sup>100</sup></a>, </div><div class="verse">I innych gazet, oprócz domowych rachunków! </div></div><div class="stanza-spacer"> </div>


<div class="stanza"><div class="verse" style="margin-left: 1em">Nad Soplicowem słońce weszło i już padło </div><div class="verse">Na strzechy i przez szpary w stodołę się wkradło; </div><div class="verse">I po ciemnozielonym, świeżym, wonnym sianie, </div><div class="verse">Z którego młodzież sobie zrobiła posłanie, </div><div class="verse">Rozpływały się złote, migające pręgi </div><div class="verse">Z otworu czarnej strzechy jak z warkocza wstęgi; </div><div class="verse">I słońce usta sennych promykiem poranka </div><div class="verse">Drażni jak dziewczę kłosem budzące kochanka. </div><div class="verse">Już wróble skacząc, świerkać<a class="anchor" href="annotations.xhtml#annotation-101" id="anchor-101"><sup>101</sup></a> zaczęły pod strzechą; </div><div class="verse">Już trzykroć gęgnął gąsior, a za nim jak echo </div><div class="verse">Odezwały się chórem kaczki i indyki </div><div class="verse">I słychać bydła w pole idącego ryki. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wstała młodzież. Tadeusz jeszcze senny leży; </div><div class="verse">Bo też najpóźniej zasnął. Z wczorajszej wieczerzy </div><div class="verse">Wrócił tak niespokojny, że o kurów pianiu </div><div class="verse">Jeszcze oczu nie zmrużył, a na swym posłaniu </div><div class="verse">Tak kręcił się, że w siano jak w wodę utonął, </div><div class="verse">I spał twardo, aż zimny wiatr w oczy mu wionął, </div><div class="verse">Gdy skrzypiące stodoły drzwi otwarto z trzaskiem, </div><div class="verse">I bernardyn, ksiądz Robak, wszedł z węzlastym paskiem, </div><div class="verse">«<em class="foreign-word">Surge puer</em><a class="anchor" href="annotations.xhtml#annotation-102" id="anchor-102"><sup>102</sup></a>!» wołając i ponad barkami </div><div class="verse">Rubasznie wywijając pasek z ogórkami<a class="anchor" href="annotations.xhtml#annotation-103" id="anchor-103"><sup>103</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Już na dziedzińcu słychać myśliwskie okrzyki; </div><div class="verse">Wyprowadzają konie, zajeżdżają bryki, </div><div class="verse">Ledwie dziedziniec taką gromadę ogarnie, </div><div class="verse">Odezwały się trąby, otworzono psiarnie; </div><div class="verse">Zgraja chartów, wypadłszy, wesoło skowycze<a class="anchor" href="annotations.xhtml#annotation-104" id="anchor-104"><sup>104</sup></a>; </div><div class="verse">Widząc rumaki szczwaczów<a class="anchor" href="annotations.xhtml#annotation-105" id="anchor-105"><sup>105</sup></a>, dojeżdżaczów<a class="anchor" href="annotations.xhtml#annotation-106" id="anchor-106"><sup>106</sup></a> smycze, </div><div class="verse">Psy jak szalone cwałem śmigają po dworze, </div><div class="verse">Potem biegną i kładą szyje na obroże: </div><div class="verse">Wszystko to bardzo dobre polowanie wróży; </div><div class="verse">Nareszcie Podkomorzy dał rozkaz podróży. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ruszyli szczwacze z wolna, jeden tuż za drugim; </div><div class="verse">Ale za bramą rzędem rozbiegli się długim. </div><div class="verse">W środku jechali obok Asesor z Rejentem; </div><div class="verse">A choć na siebie czasem patrzyli ze wstrętem, </div><div class="verse">Rozmawiali przyjaźnie, jak ludzie honoru </div><div class="verse">Idąc na rozstrzygnienie śmiertelnego sporu: </div><div class="verse">Nikt ze słów zawziętości ich poznać nie zdoła; </div><div class="verse">Pan Rejent wiódł Kusego, Asesor Sokoła. </div><div class="verse">Z tyłu damy w pojazdach; młodzieńcy, stronami </div><div class="verse">Cwałując tuż przy kołach, gadali z damami. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ksiądz Robak po dziedzińcu wolnym chodził krokiem </div><div class="verse">Kończąc ranne pacierze; ale rzucał okiem </div><div class="verse">Na pana Tadeusza, marszczył się, uśmiechał, </div><div class="verse">Wreszcie kiwnął nań palcem, Tadeusz podjechał; </div><div class="verse">Robak palcem po nosie dawał mu znak groźby: </div><div class="verse">Lecz mimo Tadeusza pytania i prośby, </div><div class="verse">Ażeby mu wyraźnie, co chce, wytłumaczył, </div><div class="verse">Bernardyn odpowiedzieć ni spojrzeć nie raczył; </div><div class="verse">Kaptur tylko nasunął i pacierz swój kończył, </div><div class="verse">Więc Tadeusz odjechał i z gośćmi się złączył. </div></div><div class="stanza-spacer"> </div>


<div class="stanza"><div class="verse" style="margin-left: 1em">Właśnie wtenczas<a class="anchor" href="annotations.xhtml#annotation-107" id="anchor-107"><sup>107</sup></a> myśliwi smycze zatrzymali, </div><div class="verse">I wszyscy nieruchomi w miejscach swoich stali; </div><div class="verse">Jeden drugiemu ręką dawał znak milczenia, </div><div class="verse">A wszyscy obrócili oczy do kamienia, </div><div class="verse">Nad którym stał pan Sędzia. On zwierza obaczył </div><div class="verse">I rąk skinieniem swoje rozkazy tłumaczył. </div><div class="verse">Pojęli wszyscy: stoją, a środkiem po roli </div><div class="verse">Asesor i pan Rejent kłusują powoli. </div><div class="verse">Tadeusz, będąc bliższy, obydwu wyprzedził, </div><div class="verse">Stanął obok Sędziego i oczyma śledził. </div><div class="verse">Dawno już nie był w polu; na szarej przestrzeni </div><div class="verse">Trudno dojrzeć szaraka, zwłaszcza śród kamieni. </div><div class="verse">Pokazał mu pan Sędzia; siedział biedny zając, </div><div class="verse">Płaszcząc się pod kamieniem, uszy nadstawiając, </div><div class="verse">Okiem czerwonym spotkał myśliwców wejrzenie </div><div class="verse">I jakby urzeczony, czując przeznaczenie, </div><div class="verse">Ze strachu od ich oczu nie mógł zwrócić oka, </div><div class="verse">I pod opoką<a class="anchor" href="annotations.xhtml#annotation-108" id="anchor-108"><sup>108</sup></a> siedział martwy jak opoka. </div><div class="verse">Tymczasem kurz na roli rośnie coraz bliżéj; </div><div class="verse">Pędzi na smyczy Kusy, za nim Sokół chyży<a class="anchor" href="annotations.xhtml#annotation-109" id="anchor-109"><sup>109</sup></a>, </div><div class="verse">Tuż Asesor z Rejentem razem wrzaśli z tyłu: </div><div class="verse">«Wyczha<a class="anchor" href="annotations.xhtml#annotation-110" id="anchor-110"><sup>110</sup></a>, wyczha!» i z psami znikli w kłębach pyłu. </div></div><div class="stanza-spacer"> </div>


<div class="stanza"><div class="verse" style="margin-left: 1em">Kiedy tak za szarakiem goniono, tymczasem </div><div class="verse">Ukazał się pan Hrabia pod zamkowym lasem. </div><div class="verse">Wiedziano w okolicy, że ten pan nie może </div><div class="verse">Nigdy nigdzie stawić się w naznaczonej porze. </div><div class="verse">I dziś zaspał poranek; więc na sługi zrzędził, </div><div class="verse">Widząc myśliwców w polu cwałem do nich pędził. </div><div class="verse">Surdut swój angielskiego kroju, biały, długi, </div><div class="verse">Połami na wiatr puścił; z tyłu konno sługi, </div><div class="verse">W kapeluszach jak grzybki, czarnych, lśniących, małych, </div><div class="verse">W kurtkach, w butach stryflastych<a class="anchor" href="annotations.xhtml#annotation-111" id="anchor-111"><sup>111</sup></a>, w pantalonach<a class="anchor" href="annotations.xhtml#annotation-112" id="anchor-112"><sup>112</sup></a> białych: </div><div class="verse">Sługi, które pan Hrabia tym kształtem odzieje, </div><div class="verse">Nazywają się w jego pałacu dżokeje<a class="anchor" href="annotations.xhtml#annotation-113" id="anchor-113"><sup>113</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Cwałująca czereda zleciała na błonia, </div><div class="verse">Gdy Hrabia ujrzał zamek i zatrzymał konia. </div><div class="verse">Pierwszy raz widział zamek z rana i nie wierzył, </div><div class="verse">Że to były też same mury; tak odświeżył </div><div class="verse">I upięknił poranek zarysy budowy: </div><div class="verse">Zadziwił się pan Hrabia na widok tak nowy. </div><div class="verse">Wieża zdała się dwakroć wyższa, bo stercząca </div><div class="verse">Nad mgłą ranną; dach z blachy złocił się od słońca, </div><div class="verse">Pod nim błyszczała w kratach reszta szyb wybitych, </div><div class="verse">Łamiąc promienie wschodu w tęczach rozmaitych; </div><div class="verse">Niższe piętra oblała tumanu powłoka, </div><div class="verse">Rozpadliny i szczerby zakryła od oka; </div><div class="verse">Krzyk dalekich myśliwców wiatrami przygnany, </div><div class="verse">Odbijał się kilkakroć o zamkowe ściany: </div><div class="verse">Przysiągłbyś, że krzyk z zamku, że pod mgły zasłoną </div><div class="verse">Mury odbudowano i znów zaludniono. </div></div><div class="stanza-spacer"> </div>


<div class="stanza"><div class="verse" style="margin-left: 1em">Hrabia lubił widoki niezwykłe i nowe, </div><div class="verse">Zwał je romansowymi; mawiał, że ma głowę </div><div class="verse">Romansową: w istocie był wielkim dziwakiem. </div><div class="verse">Nieraz, pędząc za lisem albo za szarakiem, </div><div class="verse">Nagle stawał i w niebo poglądał żałośnie, </div><div class="verse">Jak kot, gdy ujrzy wróble na wysokiej sośnie; </div><div class="verse">Często bez psa, bez strzelby, błąkał się po gaju </div><div class="verse">Jak rekrut zbiegły; często siadał przy ruczaju </div><div class="verse">Nieruchomy, schyliwszy głowę nad potokiem, </div><div class="verse">Jak czapla wszystkie ryby chcąca pozrzeć<a class="anchor" href="annotations.xhtml#annotation-114" id="anchor-114"><sup>114</sup></a> okiem: </div><div class="verse">Takie były Hrabiego dziwne obyczaje. </div><div class="verse">Wszyscy mówili, że mu czegoś nie dostaje; </div><div class="verse">Szanowano go przecież, bo pan z prapradziadów, </div><div class="verse">Bogacz, dobry dla chłopów, ludzki dla sąsiadów, </div><div class="verse">Nawet dla Żydów. </div></div><div class="stanza-spacer"> </div>


<div class="stanza"><div class="verse" style="margin-left: 12em">Hrabski koń, zwrócony z drogi, </div><div class="verse">Prosto kłusował polem aż pod zamku progi. </div><div class="verse">Hrabia samotny wzdychał, poglądał na mury, </div><div class="verse">Wyjął papier, ołówek i kreślił figury. </div><div class="verse">Wtem, spojrzawszy w bok — ujrzał o dwadzieścia kroków </div><div class="verse">Człowieka, który, równie miłośnik widoków, </div><div class="verse">Z głową zadartą, ręce włożywszy w kieszenie, </div><div class="verse">Zdawało się, że liczył oczyma kamienie. </div><div class="verse">Poznał go zaraz, ale musiał kilka razy </div><div class="verse">Krzyknąć, nim głos Hrabiego usłyszał Gerwazy. </div><div class="verse">Szlachcic to był, służący dawnych zamku panów, </div><div class="verse">Pozostały ostatni z Horeszki dworzanów; </div><div class="verse">Starzec wysoki, siwy, twarz miał czerstwą, zdrową, </div><div class="verse">Zmarszczkami pooraną, posępną, surową. </div><div class="verse">Dawniej pomiędzy szlachtą z wesołości słynął; </div><div class="verse">Ale od bitwy, w której dziedzic zamku zginął, </div><div class="verse">Gerwazy się odmienił i już od lat wielu </div><div class="verse">Ani był na kiermaszu, ani na weselu; </div><div class="verse">Odtąd jego dowcipnych żartów nie słyszano, </div><div class="verse">I uśmiechu na jego twarzy nie widziano. </div><div class="verse">Zawsze nosił Horeszków liberyją<a class="anchor" href="annotations.xhtml#annotation-115" id="anchor-115"><sup>115</sup></a> dawną; </div><div class="verse">Kurtę z połami żółtą, galonem oprawną, </div><div class="verse">Który dziś żółty, dawniej zapewne był złoty, </div><div class="verse">Wkoło szyte jedwabiem herbowe klejnoty<a class="anchor" href="annotations.xhtml#annotation-116" id="anchor-116"><sup>116</sup></a>, </div><div class="verse">Półkozice: i stąd też cała okolica </div><div class="verse">Półkozicem przezwała starego szlachcica. </div><div class="verse">Czasem też od przysłowia, które bez ustanku </div><div class="verse">Powtarzał, nazywano go także Mopanku; </div><div class="verse">Czasem Szczerbcem, że całą łysinę miał w szczerbach; </div><div class="verse">Lecz on zwał się Rębajło, a o jego herbach </div><div class="verse">Nie wiadomo. Klucznikiem<a class="anchor" href="annotations.xhtml#annotation-117" id="anchor-117"><sup>117</sup></a> siebie tytułował, </div><div class="verse">Iż ten urząd na zamku przed laty piastował. </div><div class="verse">I dotąd nosił wielki pęk kluczy za pasem, </div><div class="verse">Uwiązany na taśmie ze srebrnym kutasem<a class="anchor" href="annotations.xhtml#annotation-118" id="anchor-118"><sup>118</sup></a>, </div><div class="verse">Choć nie miał co otwierać, bo zamku podwoje </div><div class="verse">Stały otworem. Przecież, wynalazł drzwi dwoje; </div><div class="verse">Sam je własnym nakładem naprawił i wstawił, </div><div class="verse">I drzwi tych odmykaniem codziennie się bawił. </div><div class="verse">W jednej z izb pustych, obrał mieszkanie dla siebie; </div><div class="verse">Mogąc żyć u Hrabiego na łaskawym chlebie, </div><div class="verse">Nie chciał, bo wszędzie tęsknił i czuł się niezdrowym, </div><div class="verse">Jeżeli nie oddychał powietrzem zamkowym. </div></div><div class="stanza-spacer"> </div>


<div class="stanza"><div class="verse" style="margin-left: 1em">Skoro ujrzał Hrabiego, czapkę z głowy schwycił, </div><div class="verse">I krewnego swych panów ukłonem zaszczycił, </div><div class="verse">Chyląc łysinę wielką, świecącą z daleka, </div><div class="verse">I naciętą od licznych kordów jak nasieka<a class="anchor" href="annotations.xhtml#annotation-119" id="anchor-119"><sup>119</sup></a>; </div><div class="verse">Gładził ją ręką, podszedł, i jeszcze raz nisko </div><div class="verse">Skłoniwszy się, rzekł smutnie: «Mopanku, panisko, </div><div class="verse">Daruj mnie, że tak mówię, jaśnie grafie<a class="anchor" href="annotations.xhtml#annotation-120" id="anchor-120"><sup>120</sup></a> panie, </div><div class="verse">To jest mój zwyczaj, nie zaś nieuszanowanie: </div><div class="verse">»mopanku« powiadali wszyscy Horeszkowie, </div><div class="verse">Ostatni Stolnik, pan mój, miał takie przysłowie... </div><div class="verse">Czyż to prawda, mopanku, że pan grosza skąpisz </div><div class="verse">Na proces i ten zamek Soplicom ustąpisz? </div><div class="verse">Nie wierzyłem, lecz w całym powiecie tak słychać». </div><div class="verse">Tu, poglądając w zamek, nie przestawał wzdychać. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Cóż dziwnego — rzekł Hrabia — koszt wielki, a nuda </div><div class="verse">Jeszcze większa; chcę skończyć, lecz szlachcic maruda </div><div class="verse">Upiera się; przewidział, że mię znudzić może: </div><div class="verse">Dłużej też nie wytrzymam i dzisiaj broń złożę, </div><div class="verse">Przyjmę warunki zgody, jakie mi sąd poda...» </div><div class="verse">«Zgody? — krzyknął Gerwazy — z Soplicami zgoda? </div><div class="verse">Z Soplicami, mopanku?» — To mówiąc wykrzywił </div><div class="verse">Usta, jakby nad własną mową się zadziwił. </div><div class="verse">«Zgoda i Soplicowie! Mopanku, panisko, </div><div class="verse">Pan żartuje, co? Zamek, Horeszków siedlisko, </div><div class="verse">Ma pójść w ręce Sopliców? Niech pan tylko raczy </div><div class="verse">Zsiąść z konia. Pójdźmy w zamek. Niech no pan obaczy. </div><div class="verse">Pan sam nie wie, co robi. Niech się pan nie wzbrania, </div><div class="verse">Zsiadaj pan» — i przytrzymał strzemię do zsiadania. </div></div><div class="stanza-spacer"> </div>


<div class="stanza"><div class="verse" style="margin-left: 1em">Weszli w zamek; Gerwazy stanął w progu sieni: </div><div class="verse">«Tu — rzekł — dawni panowie dworem otoczeni, </div><div class="verse">Często siadali w krzesłach w poobiedniej porze. </div><div class="verse">Pan godził spory włościan lub w dobrym humorze </div><div class="verse">Gościom różne ciekawe historyje prawił, </div><div class="verse">Albo ich powieściami i żarty się bawił, </div><div class="verse">A młodzież na dziedzińcu biła się w palcaty<a class="anchor" href="annotations.xhtml#annotation-121" id="anchor-121"><sup>121</sup></a>, </div><div class="verse">Lub ujeżdżała pańskie tureckie bachmaty<a class="anchor" href="annotations.xhtml#annotation-122" id="anchor-122"><sup>122</sup></a>». </div></div><div class="stanza-spacer"> </div>


<div class="stanza"><div class="verse" style="margin-left: 1em">Weszli w sień. Rzekł Gerwazy: «W tej ogromnej sieni </div><div class="verse">Brukowanej nie znajdziesz pan tyle kamieni, </div><div class="verse">Ile tu pękło beczek wina w dobrych czasach; </div><div class="verse">Szlachta ciągnęła kufy<a class="anchor" href="annotations.xhtml#annotation-123" id="anchor-123"><sup>123</sup></a> z piwnicy na pasach, </div><div class="verse">Sproszona na sejm albo sejmik powiatowy, </div><div class="verse">Albo na imieniny pańskie, lub na łowy. </div><div class="verse">Podczas uczty na chorze<a class="anchor" href="annotations.xhtml#annotation-124" id="anchor-124"><sup>124</sup></a> tym kapela stała, </div><div class="verse">I w organ<a class="anchor" href="annotations.xhtml#annotation-125" id="anchor-125"><sup>125</sup></a>, i w rozliczne instrumenty grała<a class="anchor" href="annotations.xhtml#annotation-126" id="anchor-126"><sup>126</sup></a>; </div><div class="verse">A gdy wnoszono zdrowie, trąby jak w dniu sądnym </div><div class="verse">Grzmiały z choru; wiwaty szły ciągiem porządnym: </div><div class="verse">Pierwszy wiwat za zdrowie Króla Jegomości, </div><div class="verse">Potem prymasa, potem Królowej Jejmości, </div><div class="verse">Potem szlachty i całej Rzeczypospolitej, </div><div class="verse">A na koniec po piątej szklanicy wypitej, </div><div class="verse">Wnoszono: »Kochajmy się«. Wiwat bez przestanku, </div><div class="verse">Który dniem okrzykniony, brzmiał aż do poranku; </div><div class="verse">A już gotowe stały cugi<a class="anchor" href="annotations.xhtml#annotation-127" id="anchor-127"><sup>127</sup></a> i podwody, </div><div class="verse">Aby każdego odwieźć do jego gospody». </div></div><div class="stanza-spacer"> </div>


<div class="stanza"><div class="verse" style="margin-left: 1em">Przeszli już kilka komnat. Gerwazy w milczeniu, </div><div class="verse">Tu wzrok na ścianie wstrzymał, ówdzie na sklepieniu, </div><div class="verse">Przywołując pamiątkę tu smutną, tam miłą; </div><div class="verse">Czasem, jakby chciał mówić: «Wszystko się skończyło», </div><div class="verse">Kiwnął żałośnie głową; czasem machnął ręką: </div><div class="verse">Widać, że mu wspomnienie samo było męką, </div><div class="verse">I że je chciał odpędzić. Aż się zatrzymali </div><div class="verse">Na górze, w wielkiej, niegdyś zwierciadlanej sali. </div><div class="verse">Dziś wydartych zwierciadeł stały puste ramy, </div><div class="verse">Okna bez szyb, z krużgankiem wprost naprzeciw bramy. </div><div class="verse">Tu wszedłszy, starzec głowę zadumaną skłonił </div><div class="verse">I twarz zakrył rękami; a gdy ją odsłonił, </div><div class="verse">Miała wyraz żałości wielkiej i rozpaczy. </div><div class="verse">Hrabia, chociaż nie wiedział, co to wszystko znaczy, </div><div class="verse">Poglądając w twarz starca czuł jakieś wzruszenie, </div><div class="verse">Rękę mu ścisnął; chwilę trwało to milczenie, </div><div class="verse">Przerwał je starzec, trzęsąc wzniesioną prawicą: </div><div class="verse">«Nie masz zgody, mopanku, pomiędzy Soplicą </div><div class="verse">I krwią Horeszków; w panu krew Horeszków płynie, </div><div class="verse">Jesteś krewnym Stolnika, po matce łowczynie, </div><div class="verse">Która się rodzi z drugiej córki kasztelana, </div><div class="verse">Który był, jak wiadomo, wujem mego pana. </div><div class="verse">Słuchaj pan historyi swej własnej rodzinnej, </div><div class="verse">Która się stała właśnie w tej izbie, nie innej. </div></div><div class="stanza-spacer"> </div>


<div class="stanza"><div class="verse" style="margin-left: 1em">Nieboszczyk pan mój, Stolnik, pierwszy pan w powiecie, </div><div class="verse">Bogacz i familiant<a class="anchor" href="annotations.xhtml#annotation-128" id="anchor-128"><sup>128</sup></a>, miał jedyne dziecię, </div><div class="verse">Córkę piękną jak anioł; więc się zalecało </div><div class="verse">Stolnikównie i szlachty, i paniąt niemało. </div><div class="verse">Między szlachtą był jeden wielki paliwoda<a class="anchor" href="annotations.xhtml#annotation-129" id="anchor-129"><sup>129</sup></a>, </div><div class="verse">Kłótnik, Jacek Soplica, zwany Wojewoda </div><div class="verse">Przez żart; w istocie wiele znaczył w województwie, </div><div class="verse">Bo rodzinę Sopliców miał jakby w dowództwie, </div><div class="verse">I trzystu ich kreskami rządził wedle woli, </div><div class="verse">Choć sam nic nie posiadał prócz kawałka roli, </div><div class="verse">Szabli i wielkich wąsów od ucha do ucha. </div><div class="verse">Owoż pan Stolnik nieraz wzywał tego zucha, </div><div class="verse">I ugaszczał w pałacu, zwłaszcza w czas sejmików, </div><div class="verse">Popularny dla jego krewnych i stronników. </div><div class="verse">Wąsal tak wzbił się w dumę łaskawym przyjęciem, </div><div class="verse">Że mu się uroiło zostać pańskim zięciem. </div><div class="verse">Do zamku nieproszony coraz częściej jeździł, </div><div class="verse">W końcu u nas jak w swoim domu się zagnieździł. </div><div class="verse">I już miał się oświadczać: lecz pomiarkowano, </div><div class="verse">I czarną mu polewkę<a class="anchor" href="annotations.xhtml#annotation-130" id="anchor-130"><sup>130</sup></a> do stołu podano. </div><div class="verse">Podobno Stolnikównie wpadł Soplica w oko, </div><div class="verse">Ale przed rodzicami taiła głęboko. </div></div><div class="stanza-spacer"> </div>


<div class="stanza"><div class="verse" style="margin-left: 1em">Było to za Kościuszki czasów; pan popierał </div><div class="verse">Prawo trzeciego maja i już szlachtę zbierał, </div><div class="verse">Aby konfederatom ciągnąć ku pomocy, </div><div class="verse">Gdy nagle Moskwa zamek opasała w nocy. </div><div class="verse">Ledwie był czas z moździerza na trwogę wypalić, </div><div class="verse">Podwoje dolne zamknąć i ryglem zawalić. </div><div class="verse">W zamku całym był tylko: pan Stolnik, ja, pani, </div><div class="verse">Kuchmistrz i dwóch kuchcików, wszyscy trzej pijani, </div><div class="verse">Proboszcz, lokaj, hajducy czterej, ludzie śmiali. </div><div class="verse">Więc za strzelby, do okien. Aż tu tłum Moskali, </div><div class="verse">Krzycząc: »Ura!«, od bramy wali po tarasie; </div><div class="verse">My im ze strzelb dziesięciu palnęli »A zasie«. </div><div class="verse">Nic tam nie było widać; słudzy bez ustanku </div><div class="verse">Strzelali z dolnych pięter, a ja i pan z ganku. </div><div class="verse">Wszystko szło pięknym ładem, choć w tak wielkiej trwodze: </div><div class="verse">Dwadzieścia strzelb leżało tu na tej podłodze; </div><div class="verse">Wystrzeliliśmy jedną, podawano drugą. </div><div class="verse">Ksiądz proboszcz zatrudniał się czynnie tą usługą, </div><div class="verse">I pani, i panienka, i nadworne panny: </div><div class="verse">Trzech było strzelców, a szedł ogień nieustanny. </div><div class="verse">Grad kul sypały z dołu moskiewskie piechury; </div><div class="verse">My z rzadka, ale celniej dogrzewali z góry. </div><div class="verse">Trzy razy aż pode drzwi to chłopstwo się wparło, </div><div class="verse">Ale za każdym razem trzech nogi zadarło, </div><div class="verse">Więc uciekli pod lamus<a class="anchor" href="annotations.xhtml#annotation-131" id="anchor-131"><sup>131</sup></a>; a już był poranek. </div><div class="verse">Pan Stolnik wesół wyszedł ze strzelbą na ganek, </div><div class="verse">I skoro spod lamusa Moskal łeb wychylił, </div><div class="verse">On dawał zaraz ognia, a nigdy nie mylił; </div><div class="verse">Za każdym razem czarny kaszkiet w trawę padał </div><div class="verse">I już się rzadko który zza ściany wykradał. </div><div class="verse">Stolnik, widząc strwożone swe nieprzyjaciele, </div><div class="verse">Myślił zrobić wycieczkę, porwał karabelę<a class="anchor" href="annotations.xhtml#annotation-132" id="anchor-132"><sup>132</sup></a> </div><div class="verse">I z ganku krzycząc sługom wydawał rozkazy; </div><div class="verse">Obróciwszy się do mnie, rzekł: »Za mną Gerwazy!« </div><div class="verse">Wtem strzelono spod bramy... Stolnik się zająknął, </div><div class="verse">Zaczerwienił się, zbladnął, chciał mówić, krwią chrząknął: </div><div class="verse">Postrzegłem wtenczas kulę, wpadła w piersi same. </div><div class="verse">Pan słaniając się, palcem ukazał na bramę: </div><div class="verse">Poznałem tego łotra Soplicę! poznałem! </div><div class="verse">Po wzroście i po wąsach! Jego to postrzałem </div><div class="verse">Zginął Stolnik, widziałem! Łotr jeszcze do góry </div><div class="verse">Wzniesioną trzymał strzelbę, jeszcze dym szedł z rury! </div><div class="verse">Wziąłem go na cel; zbójca stał jak skamieniały! </div><div class="verse">Dwa razy dałem ognia, i oba wystrzały </div><div class="verse">Chybiły: czym ze złości, czy z żalu źle mierzył... </div><div class="verse">Usłyszałem wrzask kobiet, spojrzałem — pan nie żył». </div></div><div class="stanza-spacer"> </div>


<div class="stanza"><div class="verse" style="margin-left: 1em">Tu Gerwazy umilknął i łzami się zalał, </div><div class="verse">Potem rzekł kończąc: «Moskal już wrota wywalał: </div><div class="verse">Bo po śmierci Stolnika stałem bezprzytomnie, </div><div class="verse">I nie widziałem, co się działo wokoło mnie. </div><div class="verse">Szczęściem, na odsiecz przyszedł nam Parafianowicz, </div><div class="verse">Przywiódłszy Mickiewiczów dwiestu<a class="anchor" href="annotations.xhtml#annotation-133" id="anchor-133"><sup>133</sup></a> z Horbatowicz, </div><div class="verse">Którzy są szlachta liczna i dzielna, człek w człeka, </div><div class="verse">A nienawidzą rodu Sopliców od wieka. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tak zginął pan potężny, pobożny i prawy, </div><div class="verse">Który miał w domu krzesła, wstęgi i buławy, </div><div class="verse">Ojciec włościan, brat szlachty; i nie miał po sobie </div><div class="verse">Syna, który by zemstę poprzysiągł na grobie! </div><div class="verse">Ale miał sługi wierne. Ja w krew jego rany </div><div class="verse">Obmoczyłem mój rapier Scyzorykiem zwany </div><div class="verse">(Zapewne pan o moim słyszał Scyzoryku, </div><div class="verse">Sławnym na każdym sejmie, targu i sejmiku). </div><div class="verse">Przysiągłem wyszczerbić go na Sopliców karkach, </div><div class="verse">Ścigałem ich na sejmach, zajazdach, jarmarkach. </div><div class="verse">Dwóch zarąbałem w kłótni, dwóch na pojedynku; </div><div class="verse">Jednego podpaliłem w drewnianym budynku, </div><div class="verse">Kiedyśmy zajeżdżali z Rymszą Korelicze: </div><div class="verse">Upiekł się tam jak piskorz; a tych nie policzę, </div><div class="verse">Którym uszy obciąłem. Jeden tylko został, </div><div class="verse">Który dotąd ode mnie pamiątki nie dostał: </div><div class="verse">Rodzoniutki braciszek owego wąsala! </div><div class="verse">Żyje dotąd i z swoich bogactw się przechwala, </div><div class="verse">Zamku Horeszków tyka swych kopców krawędzią, </div><div class="verse">Szanowany w powiecie, ma urząd, jest Sędzią! </div><div class="verse">I pan mu zamek oddasz? Niecne jego nogi </div><div class="verse">Mają krew pana mego zetrzeć z tej podłogi? </div><div class="verse">O nie! Póki Gerwazy ma choć za grosz duszy, </div><div class="verse">I tyle sił, że jednym małym palcem ruszy </div><div class="verse">Scyzoryk swój wiszący dotychczas na ścianie, </div><div class="verse">Póty Soplica tego zamku nie dostanie!» </div></div><div class="stanza-spacer"> </div>


<div class="stanza"><div class="verse" style="margin-left: 1em">«O! — krzyknął Hrabia, ręce podnosząc do góry — </div><div class="verse">Dobre miałem przeczucie, żem lubił te mury! </div><div class="verse">Choć nie wiedziałem, że w nich taki skarb się mieści, </div><div class="verse">Tyle scen dramatycznych i tyle powieści! </div><div class="verse">Skoro zamek mych przodków Soplicom zagrabię, </div><div class="verse">Ciebie osadzę w murach jak mego burgrabię<a class="anchor" href="annotations.xhtml#annotation-134" id="anchor-134"><sup>134</sup></a>. </div><div class="verse">Twoja powieść, Gerwazy, zajęła mię mocno. </div><div class="verse">Szkoda, żeś mię nie przywiódł tu w godzinę nocną; </div><div class="verse">Udrapowany płaszczem, siadłbym na ruinach, </div><div class="verse">A ty byś mi o krwawych rozpowiadał czynach. </div><div class="verse">Szkoda, że masz niewielki dar opowiadania! </div><div class="verse">Nieraz takie słyszałem i czytam podania; </div><div class="verse">W Anglii<a class="anchor" href="annotations.xhtml#annotation-135" id="anchor-135"><sup>135</sup></a> i w Szkocyi każdy zamek lordów, </div><div class="verse">W Niemczech każdy dwór grafów był teatrem mordów. </div><div class="verse">W każdej dawnej, szlachetnej, potężnej rodzinie </div><div class="verse">Jest wieść o jakimś krwawym lub zdradzieckim czynie, </div><div class="verse">Po którym zemsta spływa na dziedziców w spadku: </div><div class="verse">W Polsce pierwszy raz słyszę o takim wypadku. </div><div class="verse">Czuję, że we mnie mężnych krew Horeszków płynie! </div><div class="verse">Wiem, co winienem sławie i mojej rodzinie. </div><div class="verse">Tak, muszę zerwać wszelkie z Soplicą układy, </div><div class="verse">Choćby do pistoletów przyszło lub do szpady! </div><div class="verse">Honor każe». Rzekł, ruszył uroczystym krokiem, </div><div class="verse">A Gerwazy szedł z tyłu w milczeniu głębokiem. </div><div class="verse">Przed bramą stanął Hrabia, sam do siebie gadał, </div><div class="verse">Poglądając na zamek prędko na koń wsiadał, </div><div class="verse">Tak samotną rozmowę kończąc roztargniony: </div><div class="verse">«Szkoda, że ten Soplica stary nie ma żony </div><div class="verse">Lub córki pięknej, której ubóstwiałbym wdzięki! </div><div class="verse">Kochając i nie mogąc otrzymać jej ręki, </div><div class="verse">Nowa by się w powieści zrobiła zawiłość: </div><div class="verse">Tu serce, tam powinność — tu zemsta, tam miłość!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Tak szepcąc spiął ostrogi; koń leciał do dworu, </div><div class="verse">Gdy z drugiej strony strzelcy wyjeżdżali z boru. </div><div class="verse">Hrabia lubił myślistwo, ledwie strzelców zoczył<a class="anchor" href="annotations.xhtml#annotation-136" id="anchor-136"><sup>136</sup></a>, </div><div class="verse">Zapomniawszy o wszystkim, prosto ku nim skoczył, </div><div class="verse">Mijając bramę, ogród, płoty: gdy w zawrocie </div><div class="verse">Obejrzał się, i konia zatrzymał przy płocie.
 </div></div><div class="stanza-spacer"> </div>


<div class="stanza"><div class="verse">Był sad. — </div></div><div class="stanza-spacer"> </div>


<div class="stanza"><div class="verse" style="margin-left: 12em">Drzewa owocne, zasadzone w rzędy, </div><div class="verse">Ocieniały szerokie pole; spodem grzędy. </div><div class="verse">Tu kapusta, sędziwe schylając łysiny, </div><div class="verse">Siedzi i zda się dumać o losach jarzyny; </div><div class="verse">Tam, plącząc stronki w marchwi zielonej warkoczu, </div><div class="verse">Wysmukły bób obraca na nią tysiąc oczu; </div><div class="verse">Owdzie podnosi złotą kitę kukuruza<a class="anchor" href="annotations.xhtml#annotation-137" id="anchor-137"><sup>137</sup></a>; </div><div class="verse">Gdzieniegdzie otyłego widać brzuch harbuza<a class="anchor" href="annotations.xhtml#annotation-138" id="anchor-138"><sup>138</sup></a>, </div><div class="verse">Który od swej łodygi aż w daleką stronę, </div><div class="verse">Wtoczył się jak gość między buraki czerwone. </div></div><div class="stanza-spacer"> </div>


<div class="stanza"><div class="verse" style="margin-left: 1em">Grzędy rozcięte miedzą; na każdym przykopie<a class="anchor" href="annotations.xhtml#annotation-139" id="anchor-139"><sup>139</sup></a> </div><div class="verse">Stoją jakby na straży w szeregach konopie, </div><div class="verse">Cyprysy jarzyn; ciche, proste i zielone, </div><div class="verse">Ich liście i woń służą grzędom za obronę, </div><div class="verse">Bo przez ich liście nie śmie przecisnąć się żmija, </div><div class="verse">A ich woń gąsienice i owad zabija. </div><div class="verse">Dalej maków białawe górują badyle; </div><div class="verse">Na nich, myślisz, iż rojem usiadły motyle </div><div class="verse">Trzepiotąc skrzydełkami, na których się mieni </div><div class="verse">Z rozmaitością tęczy blask drogich kamieni: </div><div class="verse">Tylą farb żywych, różnych, mak źrenicę mami. </div><div class="verse">W środku kwiatów, jak pełnia pomiędzy gwiazdami, </div><div class="verse">Krągły słonecznik licem wielkim, gorejącem, </div><div class="verse">Od wschodu do zachodu kręci się za słońcem. </div></div><div class="stanza-spacer"> </div>


<div class="stanza"><div class="verse" style="margin-left: 1em">Pod płotem wąskie, długie, wypukłe pagórki, </div><div class="verse">Bez drzew, krzewów i kwiatów: ogród na ogórki. </div><div class="verse">Pięknie wyrosły; liściem wielkim, rozłożystym, </div><div class="verse">Okryły grzędy jakby kobiercem fałdzistym. </div><div class="verse">Pośrodku szła dziewczyna w bieliznę<a class="anchor" href="annotations.xhtml#annotation-140" id="anchor-140"><sup>140</sup></a> ubrana, </div><div class="verse">W majowej zieloności tonąc po kolana; </div><div class="verse">Z grzęd zniżając się w bruzdy, zdała się nie stąpać, </div><div class="verse">Ale pływać po liściach, w ich barwie się kąpać. </div><div class="verse">Słomianym kapeluszem osłoniła głowę, </div><div class="verse">Od skroni powiewały dwie wstążki różowe </div><div class="verse">I kilka puklów światłych, rozwitych warkoczy; </div><div class="verse">Na ręku miała koszyk, w dół spuściła oczy, </div><div class="verse">Prawą rękę podniosła niby do chwytania, </div><div class="verse">Jako dziewczę, gdy rybki w kąpieli ugania </div><div class="verse">Bawiące się z jej nóżką, tak ona co chwila </div><div class="verse">Z rękami i koszykiem po owoc się schyla, </div><div class="verse">Który stopą nadtrąci lub dostrzeże okiem. </div></div><div class="stanza-spacer"> </div>


<div class="stanza"><div class="verse" style="margin-left: 1em">Pan Hrabia zachwycony tak cudnym widokiem </div><div class="verse">Stał cicho. Słysząc tętent towarzyszów w dali, </div><div class="verse">Ręką dał znak, ażeby wstrzymać konie; stali. </div><div class="verse">On patrzył z wyciągniętą szyją, jak dziobaty </div><div class="verse">Żuraw z dala od stada gdy odprawia czaty, </div><div class="verse">Stojąc na jednej nodze, z czujnymi oczyma, </div><div class="verse">I by nie zasnąć, kamień w drugiej nodze trzyma. </div></div><div class="stanza-spacer"> </div>


<div class="stanza"><div class="verse" style="margin-left: 1em">Zbudził Hrabiego szelest na plecach i skroni; </div><div class="verse">Był to bernardyn, kwestarz Robak, a miał w dłoni </div><div class="verse">Podniesione do góry węzłowate sznurki: </div><div class="verse">«Ogórków chcesz Waść — krzyknął — oto masz ogórki! </div><div class="verse">Wara, panie, od szkody; na tutejszej grzędzie </div><div class="verse">Nie dla Waszeci owoc, nic z tego nie będzie». </div><div class="verse">Potem palcem pogroził, kaptura poprawił, </div><div class="verse">I odszedł. Hrabia jeszcze chwilę w miejscu bawił, </div><div class="verse">Śmiejąc się i klnąc razem tej nagłej przeszkodzie. </div><div class="verse">Okiem powrócił w ogród, ale już w ogrodzie </div><div class="verse">Nie było jej; mignęła tylko śród okienka </div><div class="verse">Jej różowa wstążeczka i biała sukienka. </div><div class="verse">Widać na grzędach, jaką przeleciała drogą, </div><div class="verse">Bo liść zielony, w biegu potrącony nogą, </div><div class="verse">Podnosił się, drżał chwilę, aż się uspokoił, </div><div class="verse">Jak woda, którą ptaszek skrzydłami rozkroił. </div><div class="verse">A na miejscu, gdzie stała, tylko porzucony </div><div class="verse">Koszyk mały z rokity<a class="anchor" href="annotations.xhtml#annotation-141" id="anchor-141"><sup>141</sup></a>, denkiem wywrócony, </div><div class="verse">Pogubiwszy owoce na liściach zawisał, </div><div class="verse">I wśród fali zielonej jeszcze się kołysał. </div></div><div class="stanza-spacer"> </div>


<div class="stanza"><div class="verse" style="margin-left: 1em">Po chwili wszędzie było samotnie i głucho. </div><div class="verse">Hrabia oczy w dom utkwił i natężył ucho; </div><div class="verse">Zawsze dumał, a strzelcy zawsze nieruchomie </div><div class="verse">Za nim stali. Aż w cichym i samotnym domie<a class="anchor" href="annotations.xhtml#annotation-142" id="anchor-142"><sup>142</sup></a> </div><div class="verse">Wszczął się naprzód szmer, potem gwar i krzyk wesoły </div><div class="verse">Jak w ulu pustym, kiedy weń wlatują pszczoły. </div><div class="verse">Był to znak, że wracali goście z polowania, </div><div class="verse">I krzątała się służba około śniadania.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Jakoż po wszystkich izbach panował ruch wielki: </div><div class="verse">Roznoszono potrawy, sztućce i butelki. </div><div class="verse">Mężczyźni tak jak weszli, w swych zielonych strojach, </div><div class="verse">Z talerzami, z szklankami, chodząc po pokojach, </div><div class="verse">Jedli, pili lub wsparci na okien uszakach<a class="anchor" href="annotations.xhtml#annotation-143" id="anchor-143"><sup>143</sup></a>, </div><div class="verse">Rozprawiali o flintach<a class="anchor" href="annotations.xhtml#annotation-144" id="anchor-144"><sup>144</sup></a>, chartach i szarakach. </div><div class="verse">Podkomorstwo i Sędzia przy stole; a w kątku </div><div class="verse">Panny szeptały z sobą. Nie było porządku, </div><div class="verse">Jaki się przy obiadach i wieczerzach chowa; </div><div class="verse">Była to w staropolskim domu moda nowa: </div><div class="verse">Przy śniadaniach pan Sędzia, choć nierad, pozwalał </div><div class="verse">Na taki nieporządek, lecz go nie pochwalał. </div></div><div class="stanza-spacer"> </div>


<div class="stanza"><div class="verse" style="margin-left: 1em">Różne też były dla dam i mężczyzn potrawy: </div><div class="verse">Tu roznoszono tace z całą służbą kawy, </div><div class="verse">Tace ogromne, w kwiaty ślicznie malowane, </div><div class="verse">Na nich kurzące wonnie imbryki blaszane </div><div class="verse">I z porcelany saskiej złote filiżanki; </div><div class="verse">Przy każdej garnuszeczek mały do śmietanki. </div><div class="verse">Takiej kawy, jak w Polszcze, nie ma w żadnym kraju: </div><div class="verse">W Polszcze, w domu porządnym, z dawnego zwyczaju, </div><div class="verse">Jest do robienia kawy osobna niewiasta, </div><div class="verse">Nazywa się kawiarka; ta sprowadza z miasta, </div><div class="verse">Lub z wicin<a class="anchor" href="annotations.xhtml#annotation-145" id="anchor-145"><sup>145</sup></a> bierze ziarna w najlepszym gatunku </div><div class="verse">I zna tajne sposoby gotowania trunku, </div><div class="verse">Który ma czarność węgla, przejrzystość bursztynu, </div><div class="verse">Zapach moki i gęstość miodowego płynu. </div><div class="verse">Wiadomo, czym dla kawy jest dobra śmietana; </div><div class="verse">Na wsi nietrudno o nią: bo kawiarka z rana, </div><div class="verse">Przystawiwszy imbryki, odwiedza mleczarnie </div><div class="verse">I sama lekko świeży nabiału kwiat garnie </div><div class="verse">Do każdej filiżanki w osobny garnuszek, </div><div class="verse">Aby każdą z nich ubrać w osobny kożuszek. </div></div><div class="stanza-spacer"> </div>


<div class="stanza"><div class="verse" style="margin-left: 1em">Panie starsze, już wcześniej wstawszy, piły kawę; </div><div class="verse">Teraz drugą dla siebie zrobiły potrawę </div><div class="verse">Z gorącego, śmietaną bielonego piwa, </div><div class="verse">W którym twaróg gruzłami posiekany pływa. </div></div><div class="stanza-spacer"> </div>


<div class="stanza"><div class="verse" style="margin-left: 1em">Zaś dla mężczyzn wędliny leżą do wyboru: </div><div class="verse">Półgęski<a class="anchor" href="annotations.xhtml#annotation-146" id="anchor-146"><sup>146</sup></a> tłuste, kumpie<a class="anchor" href="annotations.xhtml#annotation-147" id="anchor-147"><sup>147</sup></a>, skrzydliki ozoru, </div><div class="verse">Wszystkie wyborne, wszystkie sposobem domowym </div><div class="verse">Uwędzone w kominie dymem jałowcowym; </div><div class="verse">W końcu wniesiono zrazy na ostatnie danie: </div><div class="verse">Takie bywało w domu Sędziego śniadanie. </div></div><div class="stanza-spacer"> </div>


<div class="stanza"><div class="verse" style="margin-left: 1em">We dwóch izbach dwa różne skupiły się grona: </div><div class="verse">Starszyzna przy stoliku małym zgromadzona </div><div class="verse">Mówiła o sposobach nowych gospodarskich, </div><div class="verse">O nowych coraz sroższych ukazach cesarskich; </div><div class="verse">Podkomorzy krążące o wojnie pogłoski </div><div class="verse">Oceniał i wyciągał polityczne wnioski. </div><div class="verse">Panna Wojska, włożywszy okulary sine, </div><div class="verse">Zabawiała kabałą<a class="anchor" href="annotations.xhtml#annotation-148" id="anchor-148"><sup>148</sup></a> z kart Podkomorzynę. </div><div class="verse">W drugiej izbie toczyła młodzież rzecz o łowach </div><div class="verse">W spokojniejszych i cichszych niż zwykle rozmowach: </div><div class="verse">Bo Asesor i Rejent, oba mówcy wielcy, </div><div class="verse">Pierwsi znawcy myślistwa i najlepsi strzelcy, </div><div class="verse">Siedzieli przeciw sobie mrukliwi i gniewni. </div><div class="verse">Oba dobrze poszczuli, oba byli pewni </div><div class="verse">Zwycięstwa swoich chartów: gdy pośród równiny </div><div class="verse">Znalazł się zagon chłopskiej niezżętej jarzyny. </div><div class="verse">Tam wpadł zając; już Kusy, już go Sokół imał<a class="anchor" href="annotations.xhtml#annotation-149" id="anchor-149"><sup>149</sup></a>, </div><div class="verse">Gdy Sędzia dojeżdżaczy na miedzy zatrzymał. </div><div class="verse">Musieli być posłuszni, chociaż w wielkim gniewie; </div><div class="verse">Psy powróciły same i nikt pewnie nie wie, </div><div class="verse">Czy zwierz uszedł, czy wzięty; nikt zgadnąć nie zdoła, </div><div class="verse">Czy wpadł w paszczę Kusego, czyli też Sokoła, </div><div class="verse">Czyli obydwu razem: różnie sądzą strony, </div><div class="verse">I spór na dalsze czasy trwał nierozstrzygniony<a class="anchor" href="annotations.xhtml#annotation-150" id="anchor-150"><sup>150</sup></a>. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wojski stary od izby do izby przechodził, </div><div class="verse">Po obu stronach oczy roztargnione wodził, </div><div class="verse">Nie mieszał się w myśliwych ni w starców rozmowę </div><div class="verse">I widać, że czym innym zajętą miał głowę. </div><div class="verse">Nosił skórzaną plackę: czasem w miejscu stanie, </div><div class="verse">Duma długo i — muchę zabije na ścianie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz z Telimeną, pomiędzy izbami </div><div class="verse">Stojąc we drzwiach na progu, rozmawiali sami. </div><div class="verse">Niewielki oddzielał ich od słuchaczów przedział, </div><div class="verse">Więc szeptali. Tadeusz teraz się dowiedział: </div><div class="verse">Że ciocia Telimena jest bogata pani, </div><div class="verse">Że nie są kanonicznie z sobą powiązani </div><div class="verse">Zbyt bliskim pokrewieństwem; i nawet niepewno<a class="anchor" href="annotations.xhtml#annotation-151" id="anchor-151"><sup>151</sup></a>, </div><div class="verse">Czy ciocia Telimena jest synowca krewną, </div><div class="verse">Choć ją stryj zowie siostrą, bo wspólni rodzice </div><div class="verse">Tak ich kiedyś nazwali mimo lat różnicę; </div><div class="verse">Że potem ona żyjąc w stolicy czas długi </div><div class="verse">Wyrządziła niezmierne Sędziemu usługi; </div><div class="verse">Stąd ją Sędzia szanował bardzo i przed światem </div><div class="verse">Lubił, może z próżności, nazywać się bratem, </div><div class="verse">Czego mu Telimena przez przyjaźń nie wzbrania. </div><div class="verse">Ulżyły Tadeusza sercu te wyznania. </div><div class="verse">Wiele też innych rzeczy sobie oświadczyli; </div><div class="verse">A wszystko to się stało w jednej krótkiej chwili. </div></div><div class="stanza-spacer"> </div>


<div class="stanza"><div class="verse" style="margin-left: 1em">Ale w izbie na prawo, kusząc Asesora, </div><div class="verse">Rzekł Rejent mimojazdem<a class="anchor" href="annotations.xhtml#annotation-152" id="anchor-152"><sup>152</sup></a>: «Ja mówiłem wczora, </div><div class="verse">Że polowanie nasze udać się nie może: </div><div class="verse">Jeszcze zbyt wcześnie, jeszcze na pniu stoi zboże </div><div class="verse">I mnóstwo sznurów chłopskiej niezżętej jarzyny: </div><div class="verse">Stąd i Hrabia nie przybył mimo zaprosiny. </div><div class="verse">Hrabia na polowaniu bardzo dobrze zna się, </div><div class="verse">Nieraz gadał o łowów i miejscu, i czasie; </div><div class="verse">Hrabia chował się w obcych krajach od dzieciństwa </div><div class="verse">I powiada, że to jest znakiem barbarzyństwa </div><div class="verse">Polować, tak jak u nas, bez żadnego względu </div><div class="verse">Na artykuły ustaw, przepisy urzędu, </div><div class="verse">Nie szanując niczyich kopców ani miedzy, </div><div class="verse">Jeździć po cudzym gruncie, bez dziedzica wiedzy, </div><div class="verse">Wiosną równie jak latem zbiegać pola, knieje, </div><div class="verse">Zabijać nieraz lisa, właśnie gdy linieje, </div><div class="verse">Albo cierpieć, iż kotną<a class="anchor" href="annotations.xhtml#annotation-153" id="anchor-153"><sup>153</sup></a> samicę zajęczą </div><div class="verse">Charty w runi uszczują, a raczej zamęczą, </div><div class="verse">Z wielką szkodą zwierzyny. Stąd się Hrabia żali, </div><div class="verse">Że cywilizacyja większa u Moskali; </div><div class="verse">Bo tam o polowaniu są ukazy cara </div><div class="verse">I dozór policyi, i na winnych kara». </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena ku lewej izbie obrócona </div><div class="verse">Wachlując batystową chusteczką ramiona: </div><div class="verse">«Jak mamę kocham — rzekła — Hrabia się nie myli. </div><div class="verse">Znam ja dobrze Rosyją. Państwo nie wierzyli, </div><div class="verse">Gdy im nieraz mówiłam, jak tam z wielu względów </div><div class="verse">Godna pochwały czujność i srogość urzędów. </div><div class="verse">Byłam ja w Petersburku, nie raz, nie dwa razy! </div><div class="verse">Miłe wspomnienia! wdzięczne przeszłości obrazy! </div><div class="verse">Co za miasto! Nikt z panów nie był w Petersburku? </div><div class="verse">Chcecie może plan widzieć? Mam plan miasta w biurku. </div><div class="verse">Latem świat petersburski zwykł mieszkać na daczy, </div><div class="verse">To jest w pałacach wiejskich (dacza wioskę znaczy). </div><div class="verse">Mieszkałam w pałacyku, tuż nad Newą rzeką, </div><div class="verse">Niezbyt blisko od miasta i niezbyt daleko, </div><div class="verse">Na niewielkim, umyślnie sypanym pagórku: </div><div class="verse">Ach, co to był za domek! Plan mam dotąd w biurku. </div><div class="verse">Otóż, na me nieszczęście, najął dom w sąsiedztwie </div><div class="verse">Jakiś mały czynownik<a class="anchor" href="annotations.xhtml#annotation-154" id="anchor-154"><sup>154</sup></a> siedzący na śledztwie; </div><div class="verse">Trzymał kilkoro chartów<a class="anchor" href="annotations.xhtml#annotation-155" id="anchor-155"><sup>155</sup></a>: co to za męczarnie, </div><div class="verse">Gdy blisko mieszka mały czynownik i psiarnie! </div><div class="verse">Ilekroć z książką wyszłam sobie do ogrodu, </div><div class="verse">Użyć księżyca blasku, wieczornego chłodu </div><div class="verse">Zaraz i pies przyleciał, i kręcił ogonem, </div><div class="verse">I strzygł uszami, właśnie jakby był szalonym. </div><div class="verse">Nieraz się nalękałam. Serce mi wróżyło </div><div class="verse">Z tych psów jakieś nieszczęście: tak się też zdarzyło. </div><div class="verse">Bo gdym szła do ogrodu pewnego poranka, </div><div class="verse">Chart u nóg mych zadławił mojego kochanka </div><div class="verse">Bonończyka! Ach, była to rozkoszna psina, </div><div class="verse">Miałam ją w podarunku od księcia Sukina </div><div class="verse">Na pamiątkę; rozumna, żywa jak wiewiórka: </div><div class="verse">Mam jej portrecik, tylko nie chcę iść do biurka. </div><div class="verse">Widząc ją zadławioną<a class="anchor" href="annotations.xhtml#annotation-156" id="anchor-156"><sup>156</sup></a>, z wielkiej alteracji<a class="anchor" href="annotations.xhtml#annotation-157" id="anchor-157"><sup>157</sup></a> </div><div class="verse">Dostałam mdłości, spazmów, serca palpitacji. </div><div class="verse">Może by gorzej jeszcze z moim zdrowiem było; </div><div class="verse">Szczęściem, nadjechał właśnie z wizytą Kiryło </div><div class="verse">Gawrylicz Kozodusin, wielki łowczy dworu. </div><div class="verse">Pyta się o przyczynę tak złego humoru, </div><div class="verse">Każe wnet urzędnika przyciągnąć za uszy; </div><div class="verse">Staje pobladły, drżący i prawie bez duszy. </div><div class="verse">»Jak śmiesz — krzyknął Kiryło piorunowym głosem — </div><div class="verse">Szczuć wiosną łanię kotną tuż pod carskim nosem?« </div><div class="verse">Osłupiały czynownik darmo się zaklinał, </div><div class="verse">Że polowania dotąd jeszcze nie zaczynał, </div><div class="verse">Że z wielkiego łowczego wielkim pozwoleniem, </div><div class="verse">Zwierz uszczuty zda mu się być psem, nie jeleniem. </div><div class="verse">»Jak to? — krzyknął Kiryło — to śmiałbyś, hultaju, </div><div class="verse">Znać się lepiej na łowach i zwierząt rodzaju </div><div class="verse">Niźli ja, Kozodusin, carski jegermajster<a class="anchor" href="annotations.xhtml#annotation-158" id="anchor-158"><sup>158</sup></a>? </div><div class="verse">Niechajże nas rozsądzi zaraz policmajster<a class="anchor" href="annotations.xhtml#annotation-159" id="anchor-159"><sup>159</sup></a>!« </div><div class="verse">Wołają policmajstra, każą spisać śledztwo. </div><div class="verse">»Ja — rzecze Kozodusin — wydaję świadectwo, </div><div class="verse">Że to łania; on plecie, że to pies domowy: </div><div class="verse">Rozsądź nas, kto zna lepiej zwierzynę i łowy!« </div><div class="verse">Policmajster powinność służby swej rozumiał: </div><div class="verse">Bardzo się nad zuchwalstwem czynownika zdumiał </div><div class="verse">I odwiódłszy na stronę po bratersku radził, </div><div class="verse">By przyznał się do winy i tym grzech swój zgładził. </div><div class="verse">Łowczy udobruchany przyrzekł, że się wstawi </div><div class="verse">Do cesarza i wyrok nieco ułaskawi. </div><div class="verse">Skończyło się, że charty poszły na powrozy, </div><div class="verse">A czynownik na cztery tygodnie do kozy. </div><div class="verse">Zabawiła nas cały wieczór ta pustota; </div><div class="verse">Zrobiła się nazajutrz z tego anegdota, </div><div class="verse">Że w sądy o mym piesku wielki łowczy wdał się: </div><div class="verse">I nawet wiem z pewnością, że sam cesarz śmiał się». </div></div><div class="stanza-spacer"> </div>


<div class="stanza"><div class="verse" style="margin-left: 1em">Śmiech powstał w obu izbach. Sędzia z bernardynem </div><div class="verse">Grał w mariasza<a class="anchor" href="annotations.xhtml#annotation-160" id="anchor-160"><sup>160</sup></a> i właśnie z wyświeconym winem </div><div class="verse">Miał coś ważnego zadać: już ksiądz ledwo dyszał, </div><div class="verse">Kiedy Sędzia początek powieści posłyszał </div><div class="verse">I tak nią był zajęty, że z zadartą głową, </div><div class="verse">I z kartą podniesioną, do bicia gotową, </div><div class="verse">Siedział cicho i tylko bernardyna trwożył. </div><div class="verse">Aż gdy skończono powieść, pamfila<a class="anchor" href="annotations.xhtml#annotation-161" id="anchor-161"><sup>161</sup></a> położył, </div><div class="verse">I rzekł śmiejąc się: «Niech tam sobie kto chce chwali </div><div class="verse">Niemców cywilizcją, porządek Moskali; </div><div class="verse">Niechaj Wielkopolanie uczą się od Szwabów </div><div class="verse">Prawować się o lisa i przyzywać drabów, </div><div class="verse">By wziąć w areszt ogara, że wpadł w cudze gaje: </div><div class="verse">Na Litwie, chwała Bogu, stare obyczaje. </div><div class="verse">Mamy dosyć zwierzyny dla nas i sąsiedztwa, </div><div class="verse">I nie będziemy nigdy o to robić śledztwa; </div><div class="verse">I zboża mamy dosyć, psy nas nie ogłodzą, </div><div class="verse">Że po jarzynach albo po życie pochodzą: </div><div class="verse">Na morgach chłopskich bronię robić polowanie». </div></div><div class="stanza-spacer"> </div>


<div class="stanza"><div class="verse" style="margin-left: 1em">Ekonom z lewej izby rzekł: «Nie dziw, mospanie, </div><div class="verse">Bo też pan tak drogo płaci za taką zwierzynę. </div><div class="verse">Chłopy i radzi temu, kiedy w ich jarzynę </div><div class="verse">Wskoczy chart; niech otrząśnie dziesięć kłosów żyta: </div><div class="verse">To pan mu kopę oddasz i jeszcze nie kwita: </div><div class="verse">Często chłopi talara w przydatku dostali. </div><div class="verse">Wierz mi pan, że się chłopstwo bardzo rozzuchwali, </div><div class="verse">Jeśli...» — Reszty dowodów pana Ekonoma </div><div class="verse">Nie mógł usłyszeć Sędzia; bo pomiędzy dwoma </div><div class="verse">Rozprawami, wszczęło się dziesięć rozgoworów, </div><div class="verse">Anegdot, opowiadań i na koniec sporów. </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz z Telimeną, całkiem zapomniani, </div><div class="verse">Pamiętali o sobie. Rada była pani, </div><div class="verse">Że jej dowcip tak bardzo Tadeusza bawił; </div><div class="verse">Młodzieniec jej nawzajem komplementy prawił. </div><div class="verse">Telimena mówiła coraz wolniej, ciszéj, </div><div class="verse">I Tadeusz udawał, że jej nie dosłyszy </div><div class="verse">W tłumie rozmów: więc szepcąc tak zbliżył się do niéj, </div><div class="verse">Że uczuł twarzą lubą gorącość<a class="anchor" href="annotations.xhtml#annotation-162" id="anchor-162"><sup>162</sup></a> jej skroni; </div><div class="verse">Wstrzymując oddech, usty chwytał jej westchnienie </div><div class="verse">I okiem łowił wszystkie jej wzroku promienie. </div></div><div class="stanza-spacer"> </div>


<div class="stanza"><div class="verse" style="margin-left: 1em">Wtem pomiędzy ich usta mignęła znienacka </div><div class="verse">Naprzód mucha, a za nią tuż Wojskiego placka. </div></div><div class="stanza-spacer"> </div>


<div class="stanza"><div class="verse" style="margin-left: 1em">Na Litwie much dostatek. Jest pomiędzy nimi </div><div class="verse">Gatunek much osobny, zwanych szlacheckimi. </div><div class="verse">Barwą i kształtem całkiem podobne do innych, </div><div class="verse">Ale pierś mają szerszą, brzuch większy od gminnych, </div><div class="verse">Latając bardzo huczą i nieznośnie brzęczą, </div><div class="verse">A tak silne, że tkankę przebiją pajęczą<a class="anchor" href="annotations.xhtml#annotation-163" id="anchor-163"><sup>163</sup></a>, </div><div class="verse">Lub jeśli która wpadnie, trzy dni będzie bzykać, </div><div class="verse">Bo z pająkiem sam na sam może się borykać. </div><div class="verse">Wszystko to Wojski zbadał i jeszcze dowodził, </div><div class="verse">Że się z tych much szlacheckich pomniejszy lud rodził, </div><div class="verse">Że one tym są muchom, czym dla roju matki, </div><div class="verse">Że z ich wybiciem zginą owadów ostatki. </div><div class="verse">Prawda, że ochmistrzyni ani pleban wioski, </div><div class="verse">Nie uwierzyli nigdy w te Wojskiego wnioski </div><div class="verse">I trzymali<a class="anchor" href="annotations.xhtml#annotation-164" id="anchor-164"><sup>164</sup></a> inaczej o muszym rodzaju; </div><div class="verse">Lecz Wojski nie odstąpił dawnego zwyczaju: </div><div class="verse">Ledwo dostrzegł takową muchę, wnet ją gonił. </div><div class="verse">Właśnie mu teraz szlachcic nad uchem zadzwonił; </div><div class="verse">Po dwakroć Wojski machnął, zdziwił się, że chybił, </div><div class="verse">Trzeci raz machnął, tylko co okna nie wybił<a class="anchor" href="annotations.xhtml#annotation-165" id="anchor-165"><sup>165</sup></a>; </div><div class="verse">Aż mucha, odurzona od tyla łoskotu, </div><div class="verse">Widząc dwóch ludzi w progu broniących odwrotu, </div><div class="verse">Rzuciła się z rozpaczą pomiędzy ich lica; </div><div class="verse">I tam za nią mignęła Wojskiego prawica. </div><div class="verse">Raz tak był tęgi, że dwie odskoczyły głowy, </div><div class="verse">Jak rozdarte piorunem dwie drzewa połowy; </div><div class="verse">Uderzyły się mocno oboje w uszaki<a class="anchor" href="annotations.xhtml#annotation-166" id="anchor-166"><sup>166</sup></a>, </div><div class="verse">Tak, że obojgu sine zostały się znaki. </div></div><div class="stanza-spacer"> </div>


<div class="stanza"><div class="verse" style="margin-left: 1em">Szczęściem, nikt nie uważał; bo dotychczasowa </div><div class="verse">Żywa, głośna, lecz dosyć porządna rozmowa </div><div class="verse">Zakończyła się nagłym wybuchem hałasu. </div><div class="verse">Jak strzelcy, gdy na lisa zaciągną do lasu, </div><div class="verse">Słychać gdzieniegdzie trzask drzew, strzały, psiarni granie, </div><div class="verse">A wtem dojeżdżacz dzika ruszył niespodzianie, </div><div class="verse">Dał znak i wrzask powstaje w strzelców i psów tłuszczy, </div><div class="verse">Jak gdyby się ozwały wszystkie drzewa puszczy: </div><div class="verse">Tak dzieje się z rozmową. Z wolna się pomyka: </div><div class="verse">Aż natrafi na przedmiot wielki, jak na dzika. </div><div class="verse">Dzikiem rozmów strzeleckich, był ów spór zażarty </div><div class="verse">Rejenta z Asesorem o sławne ich charty. </div><div class="verse">Krótko trwał, lecz zrobili wiele w jedną chwilę; </div><div class="verse">Bo razem wyrzucili słów i obelg tyle, </div><div class="verse">Że wyczerpnęli sporu zwyczajne trzy części, </div><div class="verse">Przycinki, gniew, wyzwanie — i szło już do pięści. </div></div><div class="stanza-spacer"> </div>


<div class="stanza"><div class="verse" style="margin-left: 1em">Więc ku nim z drugiej izby wszyscy się porwali, </div><div class="verse">I tocząc się przeze drzwi na kształt bystrej fali, </div><div class="verse">Unieśli młodą parę stojącą na progu, </div><div class="verse">Podobną Janusowi<a class="anchor" href="annotations.xhtml#annotation-167" id="anchor-167"><sup>167</sup></a>, dwulicemu bogu.
 </div></div><div class="stanza-spacer"> </div>


<div class="stanza"><div class="verse" style="margin-left: 1em">Tadeusz z Telimeną nim na skroniach włosy </div><div class="verse">Poprawili, już groźne ucichły odgłosy. </div><div class="verse">Szmer zmieszany ze śmiechem śród ciżby się szerzył; </div><div class="verse">Nastąpił rozejm kłótni, kwestarz ją uśmierzył: </div><div class="verse">Człowiek stary, lecz krępy i bardzo pleczysty<a class="anchor" href="annotations.xhtml#annotation-168" id="anchor-168"><sup>168</sup></a>. </div><div class="verse">Właśnie kiedy Asesor podbiegł do jurysty<a class="anchor" href="annotations.xhtml#annotation-169" id="anchor-169"><sup>169</sup></a>, </div><div class="verse">Gdy już sobie gestami grozili szermierze, </div><div class="verse">On raptem porwał obu z tyłu za kołnierze </div><div class="verse">I dwakroć uderzywszy głowy obie mocne </div><div class="verse">Jedną o drugą, jako jaja wielkanocne, </div><div class="verse">Rozkrzyżował ramiona na kształt drogowskazu </div><div class="verse">I we dwa kąty izby rzucił ich od razu. </div><div class="verse">Chwilę z rozciągnionymi stał w miejscu rękami, </div><div class="verse">I «<em class="foreign-word">Pax, pax, pax vobiscum</em> — krzyczał — pokój z wami!» </div></div><div class="stanza-spacer"> </div>


<div class="stanza"><div class="verse" style="margin-left: 1em">Zdziwiły się, zaśmiały nawet strony obie. </div><div class="verse">Przez szacunek, należny duchownej osobie, </div><div class="verse">Nie śmiano łajać mnicha; a po takiej probie, </div><div class="verse">Nikt też nie miał ochoty zaczynać z nim zwadę, </div><div class="verse">Zaś kwestarz Robak, skoro uciszył gromadę, </div><div class="verse">Widać było, że wcale tryumfu nie szukał, </div><div class="verse">Ani groził kłótnikom więcej, ani fukał; </div><div class="verse">Tylko poprawił kaptur, i ręce za pasem </div><div class="verse">Zatknąwszy, wyszedł cicho z pokoju. </div></div><div class="stanza-spacer"> </div>


<div class="stanza"><div class="verse" style="margin-left: 12em">Tymczasem </div><div class="verse">Podkomorzy i Sędzia między dwiema strony </div><div class="verse">Plac zajęli. Pan Wojski, jakby przebudzony </div><div class="verse">Z głębokiego dumania, w środku się postawił, </div><div class="verse">Wąsy siwe pokręcił, kapoty poprawił, </div><div class="verse">Iskrzyły mu się oczy (zawżdy postrzegano </div><div class="verse">Ten blask niezwykły, kiedy o łowach gadano), </div><div class="verse">Obiegał zgromadzenie ognistą źrenicą </div><div class="verse">I gdzie szmer jeszcze słyszał, jak ksiądz kropielnicą, </div><div class="verse">Tam uciszając machał swą placką ze skóry; </div><div class="verse">Wreszcie podniósłszy trzonek z powagą do góry, </div><div class="verse">Jak laskę marszałkowską, nakazał milczenie. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Uciszcie się! — powtarzał — miejcie też baczenie, </div><div class="verse">Wy, co jesteście pierwsi myśliwi w powiecie, </div><div class="verse">Z gorszącej kłótni waszej co będzie? czy wiecie? </div><div class="verse">Oto młodzież, na której Ojczyzny nadzieje, </div><div class="verse">Która ma wsławiać nasze ostępy i knieje, </div><div class="verse">Która niestety, i tak zaniedbuje łowy, </div><div class="verse">Może do ich wzgardzenia weźmie pochop nowy. </div><div class="verse">Widząc, że ci, co innym mają dać przykłady, </div><div class="verse">Z łowów przynoszą tylko poswarki i zwady! </div><div class="verse">Miejcie też wzgląd powinny dla mych włosów siwych; </div><div class="verse">Bo znałem większych dawniej niźli wy myśliwych, </div><div class="verse">A sądziłem ich nieraz sądem polubownym. </div><div class="verse">Któż był w lasach litewskich Rejtanowi równym? </div><div class="verse">Czy obławę zaciągnąć, czy spotkać się z zwierzem, </div><div class="verse">Kto z Białopiotrowiczem porówna się Jerzym? </div><div class="verse">Gdzie jest dziś taki strzelec jak szlachcic Żegota, </div><div class="verse">Co kulą z pistoletu w biegu trafiał kota<a class="anchor" href="annotations.xhtml#annotation-170" id="anchor-170"><sup>170</sup></a>? </div><div class="verse">Terajewicza znałem, co idąc na dziki, </div><div class="verse">Nie brał nigdy innego oręża prócz piki<a class="anchor" href="annotations.xhtml#annotation-171" id="anchor-171"><sup>171</sup></a>; </div><div class="verse">Budrewicza, co chodził z niedźwiedziem w zapasy: </div><div class="verse">Takich mężów widziały niegdyś nasze lasy! </div><div class="verse">Jeśli do sporu przyszło, jakże spór godzili? </div><div class="verse">Oto obrali sędziów i zakład stawili. </div><div class="verse">Ogiński sto włók<a class="anchor" href="annotations.xhtml#annotation-172" id="anchor-172"><sup>172</sup></a> lasu raz przegrał o wilka; </div><div class="verse">Niesiołowskiemu borsuk kosztował wsi kilka! </div><div class="verse">I wy, panowie, pójdźcie za starych przykładem, </div><div class="verse">I rozstrzygnijcie spór wasz choć mniejszym zakładem. </div><div class="verse">Słowo wiatr, w sporach słownych nigdy nie masz końca; </div><div class="verse">Szkoda ust dłużej suszyć kłótnią o zająca. </div><div class="verse">Więc polubownych sędziów najpierwej obierzcie, </div><div class="verse">A co wyrzekną, temu sumiennie zawierzcie. </div><div class="verse">Ja uproszę Sędziego, ażeby nie bronił </div><div class="verse">Dojeżdżaczowi, choćby po pszenicy gonił; </div><div class="verse">I tuszę, że tę łaskę otrzymam od pana». </div><div class="verse">To wyrzekłszy, Sędziego ścisnął za kolana. </div></div><div class="stanza-spacer"> </div>


<div class="stanza"><div class="verse" style="margin-left: 1em">«Konia — zawołał Rejent — stawię konia z rzędem, </div><div class="verse">I opiszę się jeszcze przed ziemskim urzędem, </div><div class="verse">Iż ten pierścień Sędziemu w salarijum złożę». </div><div class="verse">«Ja — rzekł Asesor — stawię me złote obroże, </div><div class="verse">Jaszczurem wykładane, z kółkami ze złota, </div><div class="verse">I smycz tkany jedwabny, którego robota </div><div class="verse">Równie cudna jak kamień, co się na nim świeci. </div><div class="verse">Chciałem ten sprzęt zostawić w dziedzictwie dla dzieci, </div><div class="verse">Jeślibym się ożenił: ten sprzęt mnie darował </div><div class="verse">Książę Dominik<a class="anchor" href="annotations.xhtml#annotation-173" id="anchor-173"><sup>173</sup></a>, kiedym z nim razem polował </div><div class="verse">I z marszałkiem Sanguszką księciem, z jenerałem </div><div class="verse">Mejenem<a class="anchor" href="annotations.xhtml#annotation-174" id="anchor-174"><sup>174</sup></a>, i gdy wszystkich na charty wyzwałem. </div><div class="verse">Tam, bezprzykładną w dziejach polowania sztuką, </div><div class="verse">Uszczułem sześć zajęcy pojedynczą suką. </div><div class="verse">Polowaliśmy wtenczas na Kupiskim błoniu; </div><div class="verse">Książę Radziwiłł nie mógł dosiedzieć na koniu: </div><div class="verse">Zsiadł i, objąwszy sławną mą charcicę Kanię, </div><div class="verse">Trzykroć jej w samą głowę dał pocałowanie, </div><div class="verse">A potem trzykroć ręką klasnąwszy po pysku, </div><div class="verse">Rzekł: »Mianuję cię odtąd księżną na Kupisku«. </div><div class="verse">Tak Napoleon daje wodzom swoim księstwa </div><div class="verse">Od miejsc, na których wielkie odnieśli zwycięstwa». </div></div><div class="stanza-spacer"> </div>


<div class="stanza"><div class="verse" style="margin-left: 1em">Telimena, znudzona zbyt długimi swary, </div><div class="verse">Chciała wyjść na dziedziniec, lecz szukała pary; </div><div class="verse">Wzięła koszyczek z kołka: «Panowie, jak widzę, </div><div class="verse">Chcecie zostać w pokoju, ja idę na rydze; </div><div class="verse">Kto łaska, proszę za mną» — rzekła, koło głowy </div><div class="verse">Obwijając czerwony szal kaszemirowy<a class="anchor" href="annotations.xhtml#annotation-175" id="anchor-175"><sup>175</sup></a>; </div><div class="verse">Córeczkę Podkomorstwa wzięła w jedną rękę, </div><div class="verse">A drugą podchyliła do kostek sukienkę. </div><div class="verse">Tadeusz milczkiem za nią na grzyby pośpieszył. </div></div><div class="stanza-spacer"> </div>


<div class="stanza"><div class="verse" style="margin-left: 1em">Zamiar przechadzki bardzo Sędziego ucieszył; </div><div class="verse">Widział sposób rozjęcia krzykliwego sporu, </div><div class="verse">A więc krzyknął: «Panowie, po grzyby do boru! </div><div class="verse">Kto z najpiękniejszym rydzem do stołu przybędzie, </div><div class="verse">Ten obok najpiękniejszej panienki usiędzie: </div><div class="verse">Sam ją sobie wybierze. Jeśli znajdzie dama, </div><div class="verse">Najpiękniejszego chłopca weźmie sobie sama». </div></div><div class="stanza-spacer"> </div>


</div>
  </body>
</html>
